मयमतम् - अध्याय १ संग्रहाध्याय मङ्गलाचरण सर्वस्व के ज्ञाता, संसार के स्वामी देवता को सिर झुका कर प्रणाम करने के पश्चात् मैं (मय) ने उनसे (वास्तुशास्त्र से सम्बन्धित) प्रश्न किया एवं उनसे पर्याप्त शास्त्र-श्रवण करने के पश्चात् क्रमानुसार उस शास्त्र का उपदेश करता हूँ ॥१॥

देवों एवं मनुष्यों के सभी प्रकार के वास्तु आदि (भूमि, भवन एवं उपस्कर आदि) के विद्वान स्थपति मय मुनि सुख प्रदान करने वाले सभी प्रकार के वास्तु के लक्षण का उपदेश करते हैं ॥२॥

ग्रन्थविषयसूचना वास्तुकार्य के प्रारम्भिक चरण में प्रथमतः ध्यातव्य तथ्य है - सर्वप्रथम भूमि एवं भवन के प्रकार (भेदों) का ज्ञान, तत्पश्चात् भूमि के गूण-दोषों की परीक्षा । उपयुक्त भूमि के चयन के पश्चात् उसका मापन एवं इसके पश्चात् भूमि में शङ्कु की स्थापना की जाती है ॥३॥

इसके पश्चात भूमि में वास्तुपद का विन्यास किया जाता है एवं पदोंमें वास्तुदेवों की स्थापना की जाती है । वास्तुदेवों का बलिकर्म विधि (किस देवता की पूजा किस सामग्री से की जाय, यही बलिकर्म विधि है) से पूजन किया जाता है । तत्पश्चात् नगर आदि में विविध प्रकार के ग्रामों का लक्षण एवं उनके विन्यास का वर्णन किया गया है (इसी भाँति नगर-योजना पर भी विचार किया गया है) ॥४॥

इसके पश्चात इस ग्रन्थ में भूलम्ब (गृह के तल), गर्भ-विन्यास, उपपीठ एवं गृह के अधिष्ठान के लक्षणों का वर्णन किया गया है ॥५॥

भवननिर्माण के प्रसङ्ग में स्तम्भों का लक्षण, गृह की प्रस्तारविधि, भवन के विभिन्न अङ्गों की आपस में सन्धिं एवं भवन के शिखरों के लक्षण वर्णित है ॥६॥

भवन के तलों के प्रसङ्ग में (विशेषतः मन्दिरनिर्माण में) एक तल का विधान. दूसरे तल का विधान, तीसरे तल का विधान एवं चतुर्थ तल आदि का विधान लक्षणों-सहित वर्णित है ॥७॥

देवालय के सेवकों के आवास, गोपुर (मन्दिर का प्रवेश-मार्ग), मण्डपादिकों का विधान एवं शालाओं का लक्षण प्राप्त होता है ॥८॥

इसके पश्चात् गृह-विन्यास-मार्ग, गृहप्रवेश, राजगृह का विधान एवं द्वारविन्यास का लक्षण वर्णित है ॥९॥

तदनन्तर यान के लक्षण, शयन के लक्षण, लिङ्ग (देवलिङ्ग) एवं उनके पीठ के लक्षण एवं उसके अनुरूप उचित कर्म की विधि वर्णित है ॥१०॥

देवालय के प्रसङ्ग में मूर्ति के लक्षण, देवता एवं देवियों के प्रमाण का लक्षण, नेत्रों के उन्मीलन की विधि क्रमानुसार संक्षेप में वर्णित है ॥११॥

ब्रह्मा आदि देवों ने एवं श्रेष्ठ मुनियों ने जिस प्रकार विद्वानों, देवों एवं मनुष्यों के सम्पूर्ण भवनलक्षणों का उपदेश किया है, उसी प्रकार मय ऋषि ने उन सभी लक्षणों का वर्णन प्रस्तुत किया है ॥१२॥

इति मयमते वास्तुशास्त्रे संग्रहाध्यायः प्रथमः 


<1> मयमतम् - अध्याय २ 

वस्तुप्रकार आवास एवं भूमि के प्रकार - अमर (देव) एवं मरणधर्मा (मनुष्य) जहाँ जहाँ निवास करते हैं, विद्वज्जन उसे वस्तु (वास्तु) कहते है । उन निवासस्थलों के भेदों का मैं (मय ऋषि) वर्णन करता हूँ ॥१॥

वास्तु चार प्रकार के होते हैं - भूमि, प्रासाद (देवालय), यान एवं शयन । इनमें प्रधान वास्तु भूमि ही हैं; क्योंकि शेष इसी से उत्पन्न होते हैं ॥२॥

प्रासाद आदि वास्तु प्रधान वस्तु (वास्तु) भूमि से उत्पन्न होने एवं उस पर आश्रित होने के कारण वास्तु ही है । इसी कारण प्राचीन आचार्यो ने इन्हें वास्तु की संज्ञा प्रदान की है ॥३॥

(चारो वास्तुओं में प्रथमतः प्रधान वास्तु पर विचार करना चाहिये ।) भवन-प्रासादादि के निर्माण के लिये भूमि की परीक्षा वर्ण (रंग), गन्ध, रस (स्वाद), आकृति, दिशा, शब्द एवं स्पर्श के द्वारा करनी चाहिये । परीक्षा के पश्चात्‌ ही निर्माणकार्य की आवश्यकता के अनुसार भूमि-ग्रहण करना चाहिये ॥४॥

भूमिभेद प्रत्येक वर्ण (ब्राह्मणादि) के अनुसार भूमि का वर्णन किया गया है । इस दृष्टि से भूमि क्रमशः दो प्रकार की होती है - गौण एवं अङ्गी (प्रधान) ॥५॥

भूमि अङ्गी होती है तथा ग्रामादि गौण के अन्तर्गत आते है । सभागार, शाला, प्रपा (प्याऊ), रङ्गमण्डप एवं मन्दिर (प्रासाद होते है) ॥

६॥

इन्हें प्रासाद कहते है । शिबिका, गिल्लिका, रथ, स्यन्दन एवं आनीक को यान कहा जाता है ॥७॥

शयन के अन्तर्गत मञ्च (सिंहासन), मञ्चिलिका (दिवान), काष्ठ (काष्ठ के आसन), पञ्जर (पिंजरा), फलकासन (बेञ्च), पर्यङ्क (पलंग), बालपर्यङ्क आदि ग्रहण किये जाते हैं ॥८॥

भूप्राधान्य हेतु उपर्युक्त चारो में प्रथम स्थान भूमि का कहा जाता हैं; क्योंकि भूतों(पञ्च महाभूतों) में प्रथम स्थान भूमि का है, संसार की स्थिति इसी पर है एवं यही सबका आधार है ॥९॥

वर्णानुरूप भूमि ब्राह्मणो के लिये प्रशस्त भूमि के लक्षण इस प्रकार है - भूमि चौकोर (लम्बाई-चौड़ाई का प्रमाण सम) हो, मिट्टी का रंग श्वेत हो, उदुम्बर के वृक्ष से (गूलर) युक्त हो एवं भूमि का ढलान उत्तर दिशा की ओर रहे ॥१०॥

कषाय-मधुर स्वाद वाली भूमि (ब्राह्मणो के लिये) सुखद कही गयी है । क्षत्रियों के लिये श्रेष्ठ भूमि के लक्षण इस प्रकार है - भूमि लम्बाई में चौडाई से आठ भाग अधिक हो, मिट्टी का रंग लाल हो एवं स्वाद में तिक्त हो ॥११॥

पूर्व की ओर ढलान वाली, विस्तृत, पीपल के वृक्ष से समन्वित भूमि पीपल के वृक्ष से समन्वित भूमि राजाओं (क्षत्रियों) के लिये शुभ एवं सर्वदा सभी प्रकार की सम्पत्ति प्रदान करने वाली कही गई है ॥१२॥

लम्बाई चौड़ाई से छः भाग अधिक हो, मिट्टी का रंग पीला हो, उसका स्वाद खट्टा ओ, प्लक्ष (पाकड़) के वृक्ष से युक्त हो एवं पूर्व दिशा की ओर ढलान हो-ऐसी भूमि वैश्य वर्ण के लिये प्रशस्त कही गई है ॥१३॥

लम्बाई और चौड़ाई से चार भाग अधिक हो, पूर्व दिशा की ओर ढलान हो, मिट्टी का रंग काला हो तथा स्वाद कड़वा हो, भूमि पर बरगद के वृक्ष हो । इस प्रकार की भूमि शूद्र वर्ण वालों को धन-धान्य एवं समृद्धि प्रदान करती है ॥१४॥

इस प्रकार ब्राह्मणों, क्षत्रियों, वैश्यों एवं शूद्रों के अनुरूप वास्तु (भूमि) के प्रकार का वर्णन किया गया है । देवों, ब्राह्मणों एवं राजाओं के लिये सभी प्रकार की भूमियाँ प्रशस्त होती है (यह उपर्युक्त मत का विकल्प है); किन्तु शेष दो (वैश्य एवं शूद्र) को अपने अनुरूप भूमि का ही चयन करना चाहिये ॥१५॥


<1> मयमतम् - अध्याय ३ 
भूमीपरीक्षा 
देवों एवं ब्राह्मणों के लिये आयताकार भूमि भे प्रशस्त होती है । भूमि की आकृति अनिन्दनीय होनी चाहिये एवं उसे दक्षिण तथा पश्चिम में ऊँची होनी चाहिये ॥१॥

भूमि, अश्व, गज, वेणु, वीणा, समुद्र (जल) एवं दुन्दुभि वाद्य की ध्वनि से युक्त होनी चाहिये तथा पुन्नाग (नागकेसर), जाति-पुष्प (चमेली), कमल, धान्य एवं पाटल (गुलाब) के सुगन्ध से सुवासित होनी चाहिये ॥२॥

पशु के गन्ध के समान एवं जिस पर सभी प्रकार के बीज उगे, ऐसी भूमि श्रेष्ठ होती है । भूमि एक रंग की, सघन, कोमल एवं छूने में सुख प्रदान करने वाली होनी चाहिये ॥३॥

जिस समतल भूमि पर बेल, नीम, निर्गुण्डी, पिण्डित, सप्तपर्णक (सप्तच्छद) एवं सहकार (आम)-ये छः वृक्ष हों एवं भूमि समतल हो ॥४॥

रंग मे श्वेत, लाल, पीली तथा कपोत के समान काली, स्वाद मे तिक्त, कड़वी, कसैली, नमकीन, खट्टी ॥५॥

एवं मीठी - इन छः स्वादोवाली भूमि सभी प्रकार की सम्पत्तियाँ प्रदान करती है । रंग, गन्ध एवं स्वाद से युक्त जिस भूमि पर जलधारा का प्रवाह दाहिनी ओर हो, वह भूमि शुभ होती है ॥६॥

(उत्खनन करने पर) पुरुषाञ्जलि-प्रमाण (पुरुष-प्रमाण) पर जल दिखाई पड़े, मन को अच्छी लगने वाली, कपालास्थि-विहीन, कंकड़-पत्थररहित, कीटों एवं दीमक की बाँबी आदि से विहीन ॥७॥

हड्डी आदि से रहित, छिद्ररहित, महीन बालू वाली, जले कोयले, वृक्ष के मूल एवं किसी प्रकार के शूल से रहित ॥८॥

कीचड़. धूल, कूप, काष्ठ, मिट्टी के ढेले एवं बालू, राख आदि से तथा भूसे से रहित ॥९॥

निन्द्य भूमी भूमि सभी वर्ण वालों के लिये शुभ एवं समृद्धि प्रदान करने वाली होती है । जो भूमि दधि, घृत, मधु (मद्य), तेल तथा रक्त गन्ध वाली होती है (वह भी प्रशस्त होती है ) ॥१०॥

शव, मछली एवं पक्षी के गन्ध वाली भूमि अग्राह्य होती है । इसी प्रकार सभागार, चैत्य (ग्राम का प्रधान वृक्ष) एवं राजभवन के निकट की भूमि गृहनिर्माण की दृष्टि से त्याज्ज होती है ॥११॥

देवालय के निकट, काँटेदार वृक्ष से युक्त, वृत्ताकार, त्रिकोण, विषम (जिसकी आकृति असमान हो), वज्र के सदृश (कई कोण वाली) तथा कछुये के समान आकृति (बीच मे ऊँची) वाली भूमि गृहनिर्माण के लिये प्रशस्त नही होती है ॥१२॥

जिस भूमि पर चाण्डाल (शव आदि से आजीविका चलाने वाले) के गृह की छाया पड़े, चर्म द्वारा आजीविका चलाने वाले के गृह के पास, एक, दो, तीन एवं चार मार्गो पर (एक-दो राजमार्गो, तिराहे एवं चौराहे) पर स्थित तथा जहाँ ठीक मार्ग न हों, ऐसे स्थान पर गृह-निर्माण प्रशस्त नहीं होता ॥१३॥

मध्य में दबी, पणव (ढोल के सदृश एक वाद्य), पक्षी, मुरज (एक वाद्य) तथा मछली के समान आकार की भूमि तथा जहाँ चारो कोनों पर महावृक्ष लगे हों, ऐसी भूमि गृहनिर्माण के लिये उचित नहीं होती है ॥१४॥

ग्रामादि के प्रधान वृक्ष, जिसके चारो कोनों पर साल वृक्ष हों, सर्प के आवास के निकट एवं मिश्रित जाति के वृक्षों के बाग के पास की भूमि गृह-निर्माण केल लिये अप्रशस्त होती है ॥१५॥

श्मशान के क्षेत्र, आश्रमस्थान, बन्दर एवं सुअर के आकार की, वनसर्प के सदृश, कुठार की आकृति वाली, शूर्प एवं ऊखल की आकृति वाली भूमि त्याज्य होती है ॥१६॥

शङ्ख, शङ्कु, विडाल, गिरगिट तथा छिपकली की आकृति वाली, ऊसर एवं कीड़े लगी भूमि गृह निर्माण के लिये त्याज्य होती है ॥१७॥

इसी प्रकार अन्य आकृति वाली भूमि, बहुत से प्रवेशमार्ग वाली एवं मार्ग से विद्ध भूमि विद्वानों द्वारा निन्दित है ॥१८॥

यदि अज्ञानतावश ऐसी भूमि पर गृह बन भी जाय तो इससे महान दोष उत्पन्न होता है । अतः सभी प्रकार से ऐसी भूमि का परित्याग करना चाहिये ॥१९॥

सर्वोत्कृष्ट भूमी श्वेत, रक्त, पीत एवं कृष्ण वर्ण वाली, अश्व एवं गज के निनाद से युक्त, मधुर आदि छः स्वादो वाली, एक वर्ण की, गो-धान्य एवं कमल के गन्ध से युक्त, पत्थर एवं भूसे से रहित, दक्षिण एवं पश्चिम मे ऊँची, पूर्व एवं उत्तर मे ढलान वाली, श्रेष्ठ सुरभि के सदृश, शूल एवं अस्थि से रहित, कणद (धूल, बालू आदि) रहित भूमि सभी के लिये अनुकूल होती है, ऐसा सभी श्रेष्ठ मुनियों का विचार है ॥२०॥


<1> मयमतम् - अध्याय ४ 
भूमीपरिग्रह भूमीग्रहण कर्त्तव्य निर्माण-हेतु भुमि का ग्रहण - आकार, रंग एवं शब्द आदि गुणों से युक्त भूमि का चयन करने के पश्चात् बुद्धिमान स्थपति को देवबलि (वास्तुदेवों की पूजा) करनी चाहिये । इसके पश्चात् ॥१॥

वह स्वस्तिवाचक घोष एवं जय आदि मंगलकारी शब्दों के साथ इस प्रकार कहे-राक्षसों के साथ देवता एवं भूत (मानवेतर प्राणी) दूर हो जायँ ॥२॥

वे इस भूमि से अन्यत्र स्थान पर जाकर अपना निवास बनायें । हम इस भूमि को (गृहनिर्माण-हेतु) ग्रहण कर रहे हैं । इस मन्त्र का उच्चारण करते हुये ग्रहण की गी भूमि पर (अधोरेखित कार्य करना चाहिये) ॥३॥

उस भूमि में हल चलवा कर गोबरमिश्रित सभी प्रकार के बीजों को उसमें बो देना चाहिये । उन बीजों को उगा हुआ एवं उनमें पके हुये फल देख कर - ॥४॥

वृषभ एवं बछड़ो के साथ गायों को वहाँ बसा देना चाहिये; क्योंकि गायों के वहाँ चलने एवं सूँघने से वह भूमि पवित्र हो जाती है ॥५॥

प्रसन्न वृषों के नाद से एवं बछड़ों के मुख से गिरे हुये फेन से भूमि परिष्कृत हो जाती है एवं उसके सभी दोष धुल जाते है ॥६॥

गोमूत्र से सींची गई तथा गोबर से लीपी हुई, शरीर रगड़ने से गिरे हुये रोमों से युक्त तथा गायों के पैरों द्वारा किये गये खेल से भूमि (शुद्ध हो जाति है।) ॥७॥

गाय के गन्ध से युक्त, इसके पश्चात् पुण्यजल से पुनः पवित्र की गई भूमि पर (निर्माणकार्य के लिये) शुभ तिथि से युक्त नक्षत्र का विचार करना चाहिये ॥८॥

विद्वानों द्वारा सुविचारित शुभ करण, मुहूर्त एवं सुन्दर लग्न में अक्षत एवं श्वेत पुष्पों से वास्तुदेवों का पूजन करना चाहिये ॥९॥

ब्राह्मणों द्वारा यथाशक्ति स्वस्तिवाचन कराना चाहिये । इसके पश्चात् वास्तुक्षेत्र के मध्य में पृथिवीतल की खुदाई करनी चाहिये ॥१०॥

वास्तु के मध्य मेख एक हाथ गहरा, चौकोर, जिसकी दिशायें ठीक हों, दोषरहित गड्ढा खोदना चाहिये । यह गड्ढा सँकरा नहीं होना चाहिये तथा न ही बहुत गहरा होना चाहिये ॥११॥

इसके पश्चात् यथोचित विधि से पूजा करके तथा उस गड्ढे की वन्दना करने के पश्चात् चन्दन एवं अक्षतमिश्रित तथा सभी रत्‍नों से युक्त जल को- ॥१२॥

पयसा तु ततः प्राज्ञो निशादौ परिपूरयेत् । बुद्धिमान्‌ मनुष्य को रात्रि के प्रारम्भ में गड्ढे में डालते हुये उसे जल से पूर्ण करना चाहिये । इसके पश्चात् पवित्र होकर सावधान मन से गड्ढे के पास भूमि पर कुश बिछा कर पूर्व दिशा की ओर मुख करके बैठ जाना चाहिये ॥१३॥

उपवास करते हुये इस मन्त्र का जप करना चाहिये । मन्त्र इस प्रकार है- हे पृथिवी, इस भूमि पर उत्तम समृद्धि स्थापित कर इसे धन-धान्य से वृद्धि प्रदान करो । तुम कल्याणकारी बनो, तुम्हें प्रणाम ॥१४-१५॥

उत्तमादिभूमीलक्षण बुद्धिमान स्थपति को दिन होने पर प्रथमतः उस गड्ढे की परीक्षा करनी चाहिये । इसमें जल बचा हुआ देख कर सभी प्रकार की सम्पत्तियों के लिये उस भूमि को निर्माणहेतु ग्रहण करना चाहिये ॥१६॥

भूमि यदि गीली रहे तो उस पर निर्मित गृह में विनाश होता है । यदि शुष्क रहे तो उस गृह में धन-धान की हानि होती है । यदि उस गड्ढे के खोदने से निकली मिट्टी से उसे भरा जाय एवं पुरी मिट्टी उसमें समा जाय तो भूमि को मध्यम श्रेणी का समझना चाहिये ॥१७॥

यदि मिट्टी से गड्ढा भर जाय एवं मिट्टी बच भी जाय अर्थात् मिट्टी अधिक हो तो भूमि उत्तम, यदि गड्ढा भी न भरे एवं मिट्टी समाप्त हो जाय अर्थात् मिट्टी गड्ढा भरने में कम पड़े तो भूमि हीन कोटि की होती है । उस गड्ढे के मध्यमें यदि जल दाहिनी ओर घूम कर बहे तो इस प्रकार की सुरभि की मूर्ति के सदृश वाली भूमि सर्वसम्पत्तिकारक होती है ॥१८॥

इसे निर्माण-हेतु ग्रहण करना चाहिये । इस प्रकार पूर्वोक्त विधि से विविध प्रकार की भूमियों का ज्ञान कर व्यक्ति को ग्राम, अग्रहार, पुर, पतन, खर्वट, स्थानीय, खेट, निगम एवं अन्य की स्थापना के लिये भूमि का ग्रहण करना चाहिये ॥१९॥


<1> मयमतम् - अध्याय ५ मानोपकरण भूमि-मापन के उपकरण - सभी प्रकार के वास्तुओं (भूमि एवं भवन) का निर्धारण मान या प्रमाण से ही किया जाता है; अतः मैं (मय ऋषि) संक्षेप में मापन के उपकरणों के विषय में बतलाता हूँ ॥१॥

(मापन की प्रथम इकाई) अङ्गुल-माप परमाणुओं के क्रमशः वृद्धि से होती है । परमाणुओंका दर्शन योगी-जनों को होता है, ऐसा शास्त्रों मे कहा गया है ॥२॥

आठ परमाणुओं के मिलने से एक 'रथरेणु' (धूल का कण), आठ रथरेणुओं के मिलने से एक बालाग्र (बाल की नोक), आठ बालाग्र से एक 'लिक्षा', आठ लिक्षा से एक 'यूका' एवं आठ यूका से एक 'यव' रूपी माप बनता है ॥३॥

उपर्युक्त माप क्रमशः आठ गुना बढ़ते हुये 'यव' बनते हैं । यव का आठ गुना 'अङ्गुल' माप होता है । बारह अङ्गुल माप को 'वितस्ति' (बित्ता) कहते है ॥४॥

दो वितस्ति का एक 'हस्त' होता है, जिसे 'किष्कु' भी कहा गया है । पच्चीस हाथ का एक 'प्राजापत्य' होता है ॥५॥

छब्बीस हाथ की एक 'धनुर्मिष्ट' तथा सत्ताईस हाथ से एक 'धनुर्ग्रह' माप बनता है । यान (वाहन) तथा शयन (आसन एवं शय्या) में किष्कु माप तथा विमान में प्राजापत्य माप का प्रयोग होता है ॥६॥

वास्तुनिर्माण में 'धनुर्मुष्टि' माप का तथा ग्रामादि के मापन में 'धनुर्ग्रह' प्रमाण का प्रयोग होता है । अथवा सभी प्रकार के वास्तु-कर्म में 'किष्कु' प्रमाण का प्रयोग किया जा सकता है ॥७॥

हस्त माप को 'रत्‍नि', 'अरत्‍नि, 'भुज', बाहु' एवं 'कर' कहते हैं । चार हस्त से 'धनुर्दण्ड' माप बनता है । इसी को 'यष्टि' भी कहते है ॥८॥

आठ दण्ड (यष्टि) को 'रज्जु' कहा जाता है । दण्डमाप से ही ग्राम, पत्तन, नगर, निगम, खेट एवं वेश्म (भवन) आदि का मापन करना चाहिये ॥९॥

गृहादि का माप हस्त से, यान एवं शयन का मापन वितस्ति (बित्ता) से एवं छोटी वस्तुओं का मापन अङ्गुल से करना चाहिये, ऐसा विद्वानों का मत है ॥१०॥

'यव' माप से अत्यन्त छोटी वस्तुओं का मापन किया जाता है । यह मध्यमा अङ्गुलि में बीच वाले पर्व के बराबर )अङ्गुलि के मध्य के जोड़ के ऊपर बनी यव की आकृति ) होता है ॥११॥

इस माप को 'मात्राङ्गुल' कहते है । इसका प्रयोग यज्ञ में किया जाता है एवं यह माप यज्ञकर्ता की अङ्गुलि से लिया जाता है । इसे 'देहलब्धाङ्गुल' भी कहते है ॥१२॥

इस प्रकार माप का ज्ञान करने के पश्चात् स्थपति को दृढ़तापूर्वक (सावधानी पूर्वक) मापनकार्य करना चाहिये । शिल्पिलक्षण संसार में अपने-अपने कार्यों के अनुसार चार प्रकार के शिल्पी होते हैं ॥१३॥

चार प्रकार के शिल्पी - स्थपिती, सूत्रग्राही, वर्धकि (बढ़ई) एवं तक्षक (छीलने, काटने एवं आकृतियाँ उकेरने वाले) होते हैं । ये सभी (स्थापत्यादि कर्म के लिये) प्रसिद्ध स्थान वाले, सङ्कीर्ण जाति से उत्पन्न एवं अपने कार्यो के लिये अभिष्ट गुणों से युक्त होते हैं ॥१४॥

'स्थपति' संज्ञक शिल्पी को भवन की स्थापना में योग्य एवं (गृह-निर्माण के सहायक) अन्य शास्त्रों का भी ज्ञाता होना चाहिये । शारीरिक दृष्टि से सामान्य से न कम अङ्गो वाला तथा न ही अधिक अङ्गो वाला (अर्थात् सम्पूर्ण रूप से स्वस्थ) धार्मिक वृत्ति वाला एवं दयावान होना चाहिये ॥१५॥

स्थपति को द्वेषरहित, ईर्ष्यारहित, सावधान आभिजात्य गुणों से युक्त, गणित तथा पुराणों का ज्ञाता, सत्यवक्ता एवं इन्द्रियो को वश मे रखने वाला होना चाहिये ॥१६॥

स्थपति को चित्रकर्म (गृह के नक्शा आदि बनाने) मे निपुण, सभी देशों का ज्ञाता (स्थान के भूगोल का ज्ञाता), (अपने सहायको को) अन्न देने वाला, अलोभी, रोगरहित, आलस्य एवं भूल न करने वाला तथा सात प्रकार के व्यसनों (वाचिक आघात पहुँचाना, सम्पत्ति के लिये हिंसा का मार्ग अपनाना, शारीरिक चोट पहुँचाना, शिकार, जुआ, स्त्री एवं सुरापान -अर्थशास्त्र - ८३.२३.३२) से रहित होना चाहिये ॥१७॥

सूत्रग्राही 'सूत्रग्राही' स्थपति का पुत्र या शिष्य होता है । उसे यशस्वी, दृढ़ मानसिकता से युक्त एवं वास्तु-विद्या मे पारंगत होना चाहिये ॥१८॥

सूत्रग्राही को स्थपति की आज्ञानुसार कार्य करने वाला एवं (स्थापत्यसम्बन्धी) सभी कार्यों का ज्ञाता होना चाहिये । उसे सूत्र एवं दण्ड के प्रयोग का ज्ञाता एवं विविध प्रकार के मापन मान-उन्मान (लम्बाई, चौड़ाई, ऊँचाई एवं उनके उचित अनुपात) का ज्ञाता होना चाहिये ॥१९॥

पत्थर, काष्ठ एवं ईट आदि को मोटा एवं पतला काटने के कारण वह शिल्पी 'तक्षक' कहलाता है । यह सूत्रग्राही के इच्छानुसार कार्य करता है ॥२०॥

वर्धकि मृत्तिका के कर्म (गृहनिर्माण) का ज्ञाता, गुणवान, अपने कार्य मे समर्थ, अपने क्षेत्र से सम्बद्ध सभी कार्यो को स्वतन्त्रतापूर्वक करनेवाला, तक्षक द्वारा काटे छाँटे गये सभी टुकड़ों को युक्तिपूर्वक जोड़ सकता है ॥२१॥

सर्वदा सूत्रग्राही के अनुसार कार्य करने वाला शिल्पी 'वर्धकि' कहा जाता है । इस प्रकार ये सभी शिल्पी कार्य करने वाले, अपने कार्यों में कुशल, शुद्ध, बलवान, दयावान होते है ॥२२॥

ये सभी शिल्पी अपने गुरु (प्रधान स्थपति) का सम्मान करने वाले, सदा प्रसन्न रहने वाले एवं सदैव स्थपति की आज्ञा का अनुसरण करने वाले होते है । उनके लिये स्थपति ही विश्वकर्मा माना जाता है ॥२३॥

उपर्युक्त (सूत्रग्राही, तक्षक एवं वर्धकि) शिल्पियों के विना स्थपति (भवननिर्माणसम्बन्धी) सभी कार्य नही कर सकता है । इसलिये स्थपति आदि चारो शिल्पियों का सदा सत्कार करना चाहिये ॥२४॥

इस संसार में इन स्थपति आदि को ग्रहण किये विना कोई भी (निर्माणसम्बन्धी) सुन्दर कार्य सम्भव नही है । अतः तीनों शिल्पियों को उनके गुरु (प्रहान स्थपति) के साथ ग्रहण करना चाहिये । इसी से मनुष्य संसार (शीत, धूप, वर्षा एवं गृह के अभाव में होने वाले कष्टों) से मुक्ति प्राप्त करते है ॥२५॥


<1> मयमतम् - अध्याय ६ 

दिक्परिच्छेद दिशा-निर्धारण 

मैं (मय) दिशा के निर्धारण के विषय में कहता हूँ । यह कार्य उत्तरायण मास में शुभ शुक्ल पक्ष में सूर्योदय होने पर शङ्कु द्वारा करना चाहिये ॥१॥

शुभ पक्ष एवं नक्षत्र में सूर्यमण्डल के निर्मल रहने पर ग्रहण किये गये वास्तु के मध्य की भूमि को समतल करना चाहिये ॥२॥

शङ्कुलक्षण जिस स्थान पर शङ्कुस्थापन करना हो, उस स्थान से चारो दिशाओं में दण्डप्रमाण से चौकोर किये गये भूखण्ड को जल द्वारा समतल करना चाहिये ॥

उस समतल भूमि के मध्य में शङ्कुस्थापन करना चाहिये । अब शङ्कु के प्रमाण का वर्णन किया जा रहा है ॥३॥

शङ्कु का लक्षण इस प्रकार है - यह एक हाथ लम्बा हो, शीर्ष पर इसका माप एक अङ्गुल हो तथा मूल भाग में इसका व्यास पाँच अङ्गुल हो । इसकी गोलाई सुन्दर हो, किसी प्रकार का इसमें व्रण न हो अर्थात् इसका काष्ठ कटा-फटा न हो एवं श्रेष्ठ हो ॥४॥

(उपर्युक्त माप उत्तम शङ्कुमान का है।) मध्यम शङ्कु अट्ठारह अङ्गुल लम्बा एवं कनिष्ठ शङ्कु बारह या नौ अङ्गुल लम्बा होता है । लम्बाई के समान ही इसका मूल एवं अग्र भाग में भी माप रखना चाहिये ॥५॥

दन्त (मौलसिरी), चन्दन, खैर या कत्था, कदर, शमी, शाक (सागौन) एवं तिन्दुक (तेंद) के वृक्ष शङ्कु-वृक्ष कहलाते है अर्थात् इनके काष्ठ से शङ्कुनिर्माण करना चाहिये ॥६॥

इनके अतिरिक्त कठोर काष्ठ वाले वृक्षों से भी शङ्कु निर्माण किया जा सकता है । शङ्कु का अग्र भाग चित्रवृत्तक (दोषहीन गोलाई) होना चाहिये । शङ्कु निर्माण के पश्चात् प्रातःकाल भूतल के पूर्व निर्धारित स्थल पर उसे स्थापित करना चाहिये ॥७॥

शङ्कु प्रमाण का दुगुना माप लेकर शङ्कु को केन्द्र बना कर वृत्त खींचना चाहिये । दिन के पूर्वाह्ण एवं अपराह्ण में उस मण्डलाकृति पर शङ्कु की छाया पड़ती है ॥८॥

उपर्युक्त छायायें जिन-जिन बिन्दुओं पर पड़ती है, उन बिन्दुओं को सूत्र से मिलाना चाहिये । इससे पूर्व एवं पश्चिम दिशा का ज्ञान होता है (पूर्वाह्ण मे जहाँ छाया पड़ती है, वह पश्चिम दिशा एवं अपराह्ण में जहाँ छाया पड़ती है, वह पूर्व दिशा होती है )। पूर्वोक्त बिन्दुओं को केन्द्र बनाकर मछली की आकृति बनानी चाहिये ॥९॥

दो सूत्रों को बिन्दुओं के केन्द्र में इस प्रकार रखना चाहिये कि वे दक्षिण से उत्तर तक जायँ । इसी प्रकार दूसरे सूत्र को उत्तर से दक्षिण तक ले जाना चाहिये । कहने का तात्पर्य यह है कि एक बिन्दु को केन्द्र बनाकर चाप की आकृति उत्तर से दक्षिण तक बनानी चाहिये । पुनः दूसरे बिन्दु को केन्द्र बनाकर दूसरी चापाकृति बनानी चाहिये । मण्डल के दो छोरों पर ये चापाकृतियाँ एक-दूसरे को काटती है । इस प्रकार मत्स्य की आकृति बनती है ॥१०॥

इन सूत्रों से बुद्धिमान स्थपति उत्तर एवं दक्षिण दिशा का निर्धारण करते है । (पूर्व के बाँयीं और उत्तर दिशा एवं दाहिनी ओर दक्षिण दिशा होती है । इस प्रकार भूमि में दिशा का ज्ञान होता है)। अशुद्ध छाया - जब सूर्य कन्या या वृषभ राशि में होता है, उस समय सूर्य की अपच्छाया नही पड़ती है (अर्थात् इस स्थिति में शङ्कु की छाया सीधे पूर्व और पश्चिम दिशा पर पड़ती है ) ॥११॥

विशेष - सूर्य की छाया बारहो महीनों में एक समान नहीं होती है । अतः सूर्य के नक्षत्रों के सङ्‌क्रमण के अनुसार शुद्ध रूप से पूर्व एवं पश्चिम का निर्धारण किस प्रकार किया जाय एवं अपच्छाया से बचा जाय, इसका उपाय आगे के श्लोकों में वर्णित है । मेष, मिथुन, सिंह एवं तुला राशि में सूर्य के रहने पर जहाँ शङ्कु की छाया पड़े, उससे दो अङ्गुल पीछे हट कर पूर्व एवं पश्चिम का निर्धारण करना चाहिये । जिस समय सूर्य कर्क, वृश्चिक एवं मीन राशि पर हो, उस समय अङ्गुल हट कर दिशानिर्धारण करना चाहिये ॥१२॥

धनु एवं कुम्भ पर सूर्य के रहने पर छः अङ्गुल एवं मकर पर आठ अङ्गुल हट कर शङ्कु की छाया के दाहिने एवं बाँये सुत्र का प्रयोग करना चाहिये ॥१३॥

रज्जुलक्षण माप-सूत्र का लक्षण - रज्जु अथवा सूत्र को आठ दण्ड लम्बा होना चाहिये । इसका निर्माण ताल, केतक के रेशे, कपास, कुश अथवा न्यग्रोध (बरगद) के छाल से होना चाहिये ॥१४॥

देवता, ब्राह्मण एवं राजा (क्षत्रिय) के वास्तु-मापन के लिये रज्जु को अङ्गुल के अग्र बाग के बराबर मोटा, तीन बत्तियों से निर्मित एवं विना गाँठ का बनाना चाहिये । वैश्य एवं शूद्र के लिय


===================

मयमतम् अध्याय १

Mayamatam chapter 1
मयमतम् प्रथम अध्याय

मयमतम्‌वास्तुशास्त्र
मयमत अध्याय १- संग्रहाध्याय

दानवराजमयप्रणीतं मयमतम्‌

अथ प्रथमोऽध्यायः

अथ प्रथमोऽध्यायः

(संग्रहाध्यायः)

मङ्गलाचरणम्

प्रणम्य शिरसा देवं सर्वज्ञ जगदीश्वरम् ।

तं पृष्ट्‌वास्मादलं श्रुत्वा शास्ति शास्त्रं यथाक्रमम् ॥१॥

सर्वस्व के ज्ञाता, संसार के स्वामी देवता को सिर झुका कर प्रणाम करने के पश्चात् मैं (मय) ने उनसे (वास्तुशास्त्र से सम्बन्धित) प्रश्न किया एवं उनसे पर्याप्त शास्त्र-श्रवण करने के पश्चात् क्रमानुसार उस शास्त्र का उपदेश करता हूँ ॥१॥

तैतिलानां मनुष्याणां वस्त्वादीनां सुखोदयम् ।

प्राज्ञो मुनिर्मयः कर्त्ता सर्वेषां वस्तुलक्षणम् ॥२॥

देवों एवं मनुष्यों के सभी प्रकार के वास्तु आदि (भूमि, भवन एवं उपस्कर आदि) के विद्वान स्थपति मय मुनि सुख प्रदान करने वाले सभी प्रकार के वास्तु के लक्षण का उपदेश करते हैं ॥२॥

मयमतम् अध्याय १-ग्रन्थविषयसूचना

आदौ वस्तुप्रकारं च भूपरीक्षापरिग्रहम् ।

मानोपकरणं चैव शङ्कुस्थापनमार्गकम् ॥३॥

वास्तुकार्य के प्रारम्भिक चरण में प्रथमतः ध्यातव्य तथ्य है - सर्वप्रथम भूमि एवं भवन के प्रकार (भेदों) का ज्ञान, तत्पश्चात् भूमि के गूण-दोषों की परीक्षा । उपयुक्त भूमि के चयन के पश्चात् उसका मापन एवं इसके पश्चात् भूमि में शङ्कु की स्थापना की जाती है ॥३॥

सपदं सुरविनयसं बलिकर्मविधिं तथा ।

ग्रामादीनां च विन्यासं लक्षणं नगरादिषु ॥४॥

इसके पश्चात भूमि में वास्तुपद का विन्यास किया जाता है एवं पदों में वास्तुदेवों की स्थापना की जाती है । वास्तुदेवों का बलिकर्म विधि (किस देवता की पूजा किस सामग्री से की जाय, यही बलिकर्म विधि है) से पूजन किया जाता है । तत्पश्चात् नगर आदि में विविध प्रकार के ग्रामों का लक्षण एवं उनके विन्यास का वर्णन किया गया है (इसी भाँति नगर-योजना पर भी विचार किया गया है) ॥४॥

भूलम्बस्य विधानं च गर्भविन्यासलक्षणम् ।

उपपीठविधं चैवाधिष्ठानानाम तु लक्षणम् ॥५॥

इसके पश्चात इस ग्रन्थ में भूलम्ब (गृह के तल), गर्भ-विन्यास, उपपीठ एवं गृह के अधिष्ठान के लक्षणों का वर्णन किया गया है ॥५॥

स्तम्भानां लक्षणं चैव प्रस्तारस्य विधिक्रमम् ।

सन्धिकर्मविधानं च शिखरणां तु लक्षणम् ॥६॥

भवननिर्माण के प्रसङ्ग में स्तम्भों का लक्षण, गृह की प्रस्तारविधि, भवन के विभिन्न अङ्गों की आपस में सन्धिं एवं भवन के शिखरों के लक्षण वर्णित है ॥६॥

एकभूमिविधानं च द्वितलस्य तु लक्षणम् ।

त्रितलस्य विधानं च चतुर्भूम्यादिलक्षणम् ॥७॥

भवन के तलों के प्रसङ्ग में (विशेषतः मन्दिरनिर्माण में) एक तल का विधान, दूसरे तल का विधान, तीसरे तल का विधान एवं चतुर्थ तल आदि का विधान लक्षणों-सहित वर्णित है ॥७॥

ससालं परिवाराणां गोपुराणां तु लक्षणम् ।

मण्डपादिविधिं चैव शालानां चैव लक्षणम् ॥८॥

देवालय के सेवकों के आवास, गोपुर (मन्दिर का प्रवेश-मार्ग), मण्डपादिकों का विधान एवं शालाओं का लक्षण प्राप्त होता है ॥८॥

गृहविन्यासमार्ग च गृहवेशनमेव च ।

राजवेश्मविधानं च द्वारविन्यासलक्षणम् ॥९॥

इसके पश्चात् गृह-विन्यास-मार्ग, गृहप्रवेश, राजगृह का विधान एवं द्वारविन्यास का लक्षण वर्णित है ॥९॥

यानानां शयनानां च लक्षणं लिङ्गलक्षणम् ।

पीठस्य लक्षणं सम्यगनुकर्मविधिं तथा ॥१०॥

तदनन्तर यान के लक्षण, शयन के लक्षण, लिङ्ग (देवलिङ्ग) एवं उनके पीठ के लक्षण एवं उसके अनुरूप उचित कर्म की विधि वर्णित है ॥१०॥

प्रतिमालक्षणं देवदेवीनां मानलक्षणम् ।

चक्षुरुन्मीलनं चैव संक्षिप्याह यथाक्रमम् ॥११॥

देवालय के प्रसङ्ग में मूर्ति के लक्षण, देवता एवं देवियों के प्रमाण का लक्षण, नेत्रों के उन्मीलन की विधि क्रमानुसार संक्षेप में वर्णित है ॥११॥

मयमतम् अध्याय १- ग्रन्थप्रामाण्यकथनम्

पितामहाद्यैरमरैर्मुनीश्वरै-

र्यथा यथोक्तं सकलं मयेन तत् ।

तथा तथोक्तं सुधियां दिवौकसां

नृणां च युक्त्याखिलवस्तुलक्षणम् ॥१२॥

ब्रह्मा आदि देवों ने एवं श्रेष्ठ मुनियों ने जिस प्रकार विद्वानों, देवों एवं मनुष्यों के सम्पूर्ण भवनलक्षणों का उपदेश किया है, उसी प्रकार मय ऋषि ने उन सभी लक्षणों का वर्णन प्रस्तुत किया है ॥१२॥

इति मयमते वास्तुशास्त्रे संग्रहाध्यायः प्रथमः॥


==========================

मयमतम् अध्याय २

Mayamatam chapter 2
मयमतम् द्वितोयोऽध्यायः

मयमतम्‌वास्तुशास्त्र
मयमत अध्याय २- वस्तुप्रकार

दानवराजमयप्रणीतं मयमतम्‌

अथ द्वितोयोऽध्यायः

(वस्तुप्रकारः)

वस्तुभेदाः

अमर्त्याश्चैव मर्त्याश्च यत्र यत्र वसन्ति हि ।

तद्‌ वस्त्विति मतं तज्ज्ञैस्तद्भेदं च वदाम्यहम् ॥१॥

आवास एवं भूमि के प्रकार- अमर (देव) एवं मरणधर्मा (मनुष्य) जहाँ जहाँ निवास करते हैं, विद्वज्जन उसे वस्तु (वास्तु) कहते है । उन निवास स्थलों के भेदों का मैं (मय ऋषि) वर्णन करता हूँ ॥१॥

भूमिप्रासादयानानि शयनं च चतुर्विधिम् ।

भूरेव मुख्यवस्तु स्यात्तत्र जातानि यानि हि ॥२॥

वास्तु चार प्रकार के होते हैं - भूमि, प्रासाद (देवालय), यान एवं शयन । इनमें प्रधान वास्तु भूमि ही हैं; क्योंकि शेष इसी से उत्पन्न होते हैं ॥२॥

प्रासादादीनि वास्तूनि वस्तुत्वाद् वस्तुसंश्रयात् ।

वस्तून्येव हि तान्येव प्रोक्तन्यस्मिन् पुरातनैः ॥३॥

प्रासाद आदि वास्तु प्रधान वस्तु (वास्तु) भूमि से उत्पन्न होने एवं उस पर आश्रित होने के कारण वास्तु ही है । इसी कारण प्राचीन आचार्यो ने इन्हें वास्तु की संज्ञा प्रदान की है ॥३॥

वर्णगन्धरसाकारदिक्शब्दस्पर्शनैरपि ।

परीक्ष्यैव यथायोग्यं गृहीतावधिनिश्चिता ॥४॥

(चारों वास्तुओं में प्रथमतः प्रधान वास्तु पर विचार करना चाहिये ।) भवन-प्रासादादि के निर्माण के लिये भूमि की परीक्षा वर्ण (रंग), गन्ध, रस (स्वाद), आकृति, दिशा, शब्द एवं स्पर्श के द्वारा करनी चाहिये । परीक्षा के पश्चात्‌ ही निर्माणकार्य की आवश्यकता के अनुसार भूमि-ग्रहण करना चाहिये ॥४॥

मयमतम् अध्याय २- भूमिभेद

या सा भूमिरिति ख्याता वर्णानां च विशेषतः ।

द्विविधं तत् समुद्दिष्टं गौणमङ्गीत्यनुक्रमात् ॥५॥

प्रत्येक वर्ण (ब्राह्मणादि) के अनुसार भूमि का वर्णन किया गया है । इस दृष्टि से भूमि क्रमशः दो प्रकार की होती है - गौण एवं अङ्गी (प्रधान) ॥५॥

ग्रामादिन्येव गौणानि भवन्त्यङ्गी मही मता ।

सभा शाला प्रपा रङ्गमण्डपं मन्दिरं तथा ॥६॥

भूमि अङ्गी होती है तथा ग्रामादि गौण के अन्तर्गत आते है । सभागार, शाला, प्रपा (प्याऊ), रङ्गमण्डप एवं मन्दिर (प्रासाद होते है) ॥ ६॥

प्रासाद इति विख्यातं शिबिका गिल्लिका रथम् ।

स्यन्दनं चैवमानीकं यानमित्युच्यते बुधैः ॥७॥

इन्हें प्रासाद कहते है । शिबिका, गिल्लिका, रथ, स्यन्दन एवं आनीक को यान कहा जाता है ॥७॥

मञ्चं मञ्चिलिका काष्ठं पञ्जरं फलकासनम् ।

पर्यङ्क बालपर्यङ्कं शयनं चैवमादिकम् ॥८॥

शयन के अन्तर्गत मञ्च (सिंहासन), मञ्चिलिका (दिवान), काष्ठ (काष्ठ के आसन), पञ्जर (पिंजरा), फलकासन (बेञ्च), पर्यङ्क (पलंग), बालपर्यङ्क आदि ग्रहण किये जाते हैं ॥८॥

मयमतम् अध्याय २- भूप्राधान्य हेतु

चतुर्णामधिकाराणां भूरेवादौ प्रवक्ष्यते ।

भूतानामादिभूतत्वादाधारत्वाज्जगत्स्थितेः ॥९॥

उपर्युक्त चारों में प्रथम स्थान भूमि का कहा जाता हैं; क्योंकि भूतों(पञ्च महाभूतों) में प्रथम स्थान भूमि का है, संसार की स्थिति इसी पर है एवं यही सबका आधार है ॥९॥

मयमतम् अध्याय २- वर्णानुरूप भूमि

चतुरस्त्रं द्विजातीनां वस्तु श्वेतमनिन्दितम् ।

उदुम्बरद्रुमोपेतमुत्तरप्रवणं वरम् ॥१०॥

ब्राह्मणों के लिये प्रशस्त भूमि के लक्षण इस प्रकार है - भूमि चौकोर (लम्बाई-चौड़ाई का प्रमाण सम) हो, मिट्टी का रंग श्वेत हो, उदुम्बर के वृक्ष से (गूलर) युक्त हो एवं भूमि का ढलान उत्तर दिशा की ओर रहे ॥१०॥

कषायमधुरं सम्यक्‌ कथितं तत् सुखप्रदम् ।

व्यासाष्टांशाधिकायामं रक्तं तिक्तरसान्वितम् ॥११॥

कषाय-मधुर स्वाद वाली भूमि (ब्राह्मणों के लिये) सुखद कही गयी है । क्षत्रियों के लिये श्रेष्ठ भूमि के लक्षण इस प्रकार है - भूमि लम्बाई में चौडाई से आठ भाग अधिक हो, मिट्टी का रंग लाल हो एवं स्वाद में तिक्त हो ॥११॥

प्राङ्‌निम्नं तत् प्रविस्तीर्णमश्वत्थद्रुमसंयुतम्‌ ।

प्रशस्तं भूभृतां वस्तु सर्वसम्पत्करं सदा ॥१२॥

पूर्व की ओर ढलान वाली, विस्तृत, पीपल के वृक्ष से समन्वित भूमि पीपल के वृक्ष से समन्वित भूमि राजाओं (क्षत्रियों) के लिये शुभ एवं सर्वदा सभी प्रकार की सम्पत्ति प्रदान करने वाली कही गई है ॥१२॥

षडंशेनाधिकायामं पीतमम्लरसान्वितम् ।

प्लक्षद्रुमयुतं पूर्वावनतं शुभदं विशाम् ॥१३॥

लम्बाई चौड़ाई से छः भाग अधिक हो, मिट्टी का रंग पीला हो, उसका स्वाद खट्टा हो, प्लक्ष (पाकड़) के वृक्ष से युक्त हो एवं पूर्व दिशा की ओर ढलान हो-ऐसी भूमि वैश्य वर्ण के लिये प्रशस्त कही गई है ॥१३॥

चतुरंशाधिकायां वस्तु प्राक्प्रवणान्वितम् ।

कृष्णं तत् कटुकरसं न्यग्रोधद्रुमसंयुतम् ।

प्रशस्तं शूद्रजातीनां धनधान्यसमृद्धिदम् ॥१४॥

लम्बाई और चौड़ाई से चार भाग अधिक हो, पूर्व दिशा की ओर ढलान हो, मिट्टी का रंग काला हो तथा स्वाद कड़वा हो, भूमि पर बरगद के वृक्ष हो । इस प्रकार की भूमि शूद्र वर्ण वालों को धन-धान्य एवं समृद्धि प्रदान करती है ॥१४॥

एवं प्रोक्तो वस्तुभेदो द्विजानां भूपानां वै वैश्यकानां परेषाम् ।

योग्यं सर्व भूसुराणां सुराणां भूपानां तच्छेषयोरुक्तनीत्या ॥१५॥

इस प्रकार ब्राह्मणों, क्षत्रियों, वैश्यों एवं शूद्रों के अनुरूप वास्तु (भूमि) के प्रकार का वर्णन किया गया है । देवों, ब्राह्मणों एवं राजाओं के लिये सभी प्रकार की भूमियाँ प्रशस्त होती है (यह उपर्युक्त मत का विकल्प है); किन्तु शेष दो (वैश्य एवं शूद्र) को अपने अनुरूप भूमि का ही चयन करना चाहिये ॥१५॥

इति मयमते वस्तुशास्त्रे वस्तुप्रकारो नाम द्वितीयोऽध्यायः ॥


==================

मयमतम् अध्याय ३ 

Mayamatam chapter 3
मयमतम् तृतीयोऽध्यायः

मयमतम्‌वास्तुशास्त्र
मयमत अध्याय ३- भूमीपरीक्षा

दानवराजमयप्रणीतं मयमतम्‌

अथ तृतीयोऽध्यायः

(भूपरीक्षा)

मयमत अध्याय ३- अनिन्द्या भूः

देवानां तु द्विजातीनां चतुरस्त्रायताः श्रुताः ।

वस्त्वाकृतिरनिन्द्या सावाक्प्रत्यग्दिक्समुन्नता ॥१॥

देवों एवं ब्राह्मणों के लिये आयताकार भूमि भी प्रशस्त होती है । भूमि की आकृति अनिन्दनीय होनी चाहिये एवं उसे दक्षिण तथा पश्चिम में ऊँची होनी चाहिये ॥१॥

हयेभवेणुवीणाब्धिदुन्दुभिध्वनिसंयुता ।

पुनागजातिपुष्पाब्जधान्यपाटलगन्धकैः ॥२॥

भूमि, अश्व, गज, वेणु, वीणा, समुद्र (जल) एवं दुन्दुभि वाद्य की ध्वनि से युक्त होनी चाहिये तथा पुन्नाग (नागकेसर), जाति-पुष्प (चमेली), कमल, धान्य एवं पाटल (गुलाब) के सुगन्ध से सुवासित होनी चाहिये ॥२॥

पशुगन्धसमा श्रेष्ठा सर्वबीजप्ररोहिणी ।

एकवर्णा घना स्निग्धा सुखसंस्पर्शनान्विता ॥३॥

पशु के गन्ध के समान एवं जिस पर सभी प्रकार के बीज उगे, ऐसी भूमि श्रेष्ठ होती है । भूमि एक रंग की, सघन, कोमल एवं छूने में सुख प्रदान करने वाली होनी चाहिये ॥३॥

बिल्वो निम्बश्च निर्गुण्डी पिण्डितः सप्तपर्णकः ।

सहकारश्च षड्‌वृक्षैरारूढा या समस्थला ॥४॥

जिस समतल भूमि पर बेल, नीम, निर्गुण्डी, पिण्डित, सप्तपर्णक (सप्तच्छद) एवं सहकार (आम)-ये छः वृक्ष हों एवं भूमि समतल हो ॥४॥

श्वेता रक्ता च पीता च कृष्णा कापोतसन्निभा ।

तिक्ता च कटुका चैव कषायलवणाम्लका ॥५॥

रंग मे श्वेत, लाल, पीली तथा कपोत के समान काली, स्वाद मे तिक्त, कड़वी, कसैली, नमकीन, खट्टी ॥५॥

मधुरा षड्रसोपेता सर्वसम्पत्करी धरा ।

प्रदक्षिणोदकवती वर्णगन्धरसैः शुभा ॥६॥

एवं मीठी - इन छः स्वादोवाली भूमि सभी प्रकार की सम्पत्तियाँ प्रदान करती है । रंग, गन्ध एवं स्वाद से युक्त जिस भूमि पर जलधारा का प्रवाह दाहिनी ओर हो, वह भूमि शुभ होती है ॥६॥

पुरुषाञलिमात्रे तु दृष्टतोया मनोरमा ।

निष्कपाला निरुपला कृमिवल्मीकवर्जिता ॥७॥

 (उत्खनन करने पर) पुरुषाञ्जलि-प्रमाण (पुरुष-प्रमाण) पर जल दिखाई पड़े, मन को अच्छी लगने वाली, कपालास्थि-विहीन, कंकड़-पत्थररहित, कीटों एवं दीमक की बाँबी आदि से विहीन ॥७॥

अस्थिवर्ज्या नसुषिरा तनुवालुकसंयुता ।

अङ्गारैर्वृक्षमूलैश्च शूलैश्चापि पृथग्विधैः ॥८॥

हड्डी आदि से रहित, छिद्ररहित, महीन बालू वाली, जले कोयले, वृक्ष के मूल एवं किसी प्रकार के शूल से रहित ॥८॥

पङ्कसङ्करकूपैश्च दारुभिर्लोष्टकैरपि ।

शर्कराभिरयुक्ता या भस्माद्यैस्तु तुषैरपि ॥९॥

कीचड़. धूल, कूप, काष्ठ, मिट्टी के ढेले एवं बालू, राख आदि से तथा भूसे से रहित ॥९॥

मयमत अध्याय ३- निन्द्य भूमी

सा शुभा सर्ववर्णानां सर्वसम्पत्करी धरा ।

दध्याज्यमधुगन्धा च तैलासृग्गन्धिका च या ॥१०॥

भूमि सभी वर्ण वालों के लिये शुभ एवं समृद्धि प्रदान करने वाली होती है । जो भूमि दधि, घृत, मधु (मद्य), तेल तथा रक्त गन्ध वाली होती है (वह भी प्रशस्त होती है ) ॥१०॥

शवमीनपक्षिगन्धा सा धरा निन्दिता वरैः ।

सभाचैत्यसमीपस्था नृपमन्दिरसंश्रिता ॥११॥

शव, मछली एवं पक्षी के गन्ध वाली भूमि अग्राह्य होती है । इसी प्रकार सभागार, चैत्य (ग्राम का प्रधान वृक्ष) एवं राजभवन के निकट की भूमि गृहनिर्माण की दृष्टि से त्याज्ज होती है ॥११॥

देवालयसमीपस्था कण्टकिद्रुमसंयुता ।

वृत्तत्रिकोणविषमा वज्राभा कच्छपोन्नता ॥१२॥

देवालय के निकट, काँटेदार वृक्ष से युक्त, वृत्ताकार, त्रिकोण, विषम (जिसकी आकृति असमान हो), वज्र के सदृश (कई कोण वाली) तथा कछुये के समान आकृति (बीच मे ऊँची) वाली भूमि गृहनिर्माण के लिये प्रशस्त नही होती है ॥१२॥

चण्डालावासगच्छाया चर्मकारालयाश्रिता ।

एकद्वित्रिचतुर्मार्गा तरिताव्यक्तमार्गका ॥१३॥

जिस भूमि पर चाण्डाल (शव आदि से आजीविका चलाने वाले) के गृह की छाया पड़े, चर्म द्वारा आजीविका चलाने वाले के गृह के पास, एक, दो, तीन एवं चार मार्गो पर (एक-दो राजमार्गो, तिराहे एवं चौराहे) पर स्थित तथा जहाँ ठीक मार्ग न हों, ऐसे स्थान पर गृह-निर्माण प्रशस्त नहीं होता ॥१३॥

निम्नं यत् पणवाकारं पक्षीव मुरजोपमम् ।

मस्त्याभं तु चतुष्कोणे महावृक्षसमायुतम् ॥१४॥

मध्य में दबी, पणव (ढोल के सदृश एक वाद्य), पक्षी, मुरज (एक वाद्य) तथा मछली के समान आकार की भूमि तथा जहाँ चारो कोनों पर महावृक्ष लगे हों, ऐसी भूमि गृहनिर्माण के लिये उचित नहीं होती है ॥१४॥

चैत्यवृक्षयुतं सालचतुष्कोणसमाश्रितम् ।

भुजङ्गनिलयं चैव सङ्कराराममेव च ॥१५॥

ग्रामादि के प्रधान वृक्ष, जिसके चारो कोनों पर साल वृक्ष हों, सर्प के आवास के निकट एवं मिश्रित जाति के वृक्षों के बाग के पास की भूमि गृह-निर्माण केल लिये अप्रशस्त होती है ॥१५॥

श्मशानं चाश्रमस्थानं कपिसूकरसन्निभम् ।

वनोरगनिभं टङ्क शूर्पोलूखलसन्निभम् ॥१६॥

श्मशान के क्षेत्र, आश्रमस्थान, बन्दर एवं सुअर के आकार की, वनसर्प के सदृश, कुठार की आकृति वाली, शूर्प एवं ऊखल की आकृति वाली भूमि त्याज्य होती है ॥१६॥

शङ्खाभं शङ्कुनाभं च बिडालकृकलासवत् ।

ऊषरं कृमिभिर्जुष्टं गृहगौलिसमाकृति ॥१७॥

शङ्ख, शङ्कु, विडाल, गिरगिट तथा छिपकली की आकृति वाली, ऊसर एवं कीड़े लगी भूमि गृह निर्माण के लिये त्याज्य होती है ॥१७॥

अन्यदेवंविधं वस्तु निन्दितं वस्तुपाठकैः ।

बहुप्रवेशमार्गं च मार्गविद्धं च गर्हितम् ॥१८॥

इसी प्रकार अन्य आकृति वाली भूमि, बहुत से प्रवेशमार्ग वाली एवं मार्ग से विद्ध भूमि विद्वानों द्वारा निन्दित है ॥१८॥

यत् कर्म विहितं मोहादेवम्भूते तु वस्तुनि ।

तन्महादोषहेतुः स्यात्सर्वथा तद्विवर्जयेत् ॥१९॥

यदि अज्ञानतावश ऐसी भूमि पर गृह बन भी जाय तो इससे महान दोष उत्पन्न होता है । अतः सभी प्रकार से ऐसी भूमि का परित्याग करना चाहिये ॥१९॥

मयमत अध्याय ३- सर्वोत्कृष्ट भूमी

श्वेतासृक्पीतकृष्णा हयगजनिनदा षड्रसा चैकवर्णा

गोधान्याम्भोजगन्धोपलतुषरहितावाक्प्रतीच्युन्नता या ।

पूर्वोदग्वारिसारा वरसुरभिसमा शूलहीनास्थिवर्ज्या

सा भूमिः सर्वयोग्या कणदररहिता सम्मताद्यैर्मुनीन्द्रैः ॥२०॥

श्वेत, रक्त, पीत एवं कृष्ण वर्ण वाली, अश्व एवं गज के निनाद से युक्त, मधुर आदि छः स्वादो वाली, एक वर्ण की, गो-धान्य एवं कमल के गन्ध से युक्त, पत्थर एवं भूसे से रहित, दक्षिण एवं पश्चिम मे ऊँची, पूर्व एवं उत्तर मे ढलान वाली, श्रेष्ठ सुरभि के सदृश, शूल एवं अस्थि से रहित, कणद (धूल, बालू आदि) रहित भूमि सभी के लिये अनुकूल होती है, ऐसा सभी श्रेष्ठ मुनियों का विचार है ॥२०॥

इति मयमते वस्तुशास्त्रे भूपरीक्षा नाम तृतीयोऽध्यायः॥


=====================


मयमतम् अध्याय ४  

Mayamatam chapter 4
मयमतम् चतुर्थोऽध्यायः

मयमतम्‌वास्तुशास्त्र
मयमत अध्याय ४ - भूमीपरिग्रह

दानवराजमयप्रणीतं मयमतम्‌

अथ चतुर्थोऽध्यायः

(भूपरिग्रहः)

मयमत अध्याय ४ - भूमीग्रहण कर्त्तव्य

भूग्रहणे कर्त्तव्यानि

आकारवर्णशब्दादिगुणोपेतं भुवः स्थलम् ।

संगृह्य स्थपतिः प्राज्ञो दत्त्वा देवबलिं पुनः ॥१॥

निर्माण-हेतु भुमि का ग्रहण - आकार, रंग एवं शब्द आदि गुणों से युक्त भूमि का चयन करने के पश्चात् बुद्धिमान स्थपति को देवबलि (वास्तुदेवों की पूजा) करनी चाहिये । इसके पश्चात् ॥१॥

स्वस्तिवाचकघोषेण जयशब्दादिमङ्गलैः ।

अपक्रामन्तु भूतानि देवताश्च सराक्षसाः ॥२॥

वह स्वस्तिवाचक घोष एवं जय आदि मंगलकारी शब्दों के साथ इस प्रकार कहे-राक्षसों के साथ देवता एवं भूत (मानवेतर प्राणी) दूर हो जायँ ॥२॥

वासान्तरं व्रजनस्मात्‍ कुर्यां भूमिपरिग्रहम् ।

इति मन्त्रं समुच्चार्य विहिते भूपरिग्रहे ॥३॥

वे इस भूमि से अन्यत्र स्थान पर जाकर अपना निवास बनायें । हम इस भूमि को (गृहनिर्माण-हेतु) ग्रहण कर रहे हैं । इस मन्त्र का उच्चारण करते हुये ग्रहण की गई भूमि पर (अधोरेखित कार्य करना चाहिये) ॥३॥

कष्ट्‌वा गोमयमिश्राणि सर्वबीजानि वापयेत् ।

दृष्ट्‌वा तानि विरूढानि फलपक्वगतानि च ॥४॥

उस भूमि में हल चलवा कर गोबरमिश्रित सभी प्रकार के बीजों को उसमें बो देना चाहिये । उन बीजों को उगा हुआ एवं उनमें पके हुये फल देख कर - ॥४॥

सवृषाश्च सवत्साश्च ततो गास्तत्र वासयेत् ।

यतो गोभिः परिक्रान्तमुपघ्राणैश्च पूजितम् ॥५॥

वृषभ एवं बछड़ो के साथ गायों को वहाँ बसा देना चाहिये; क्योंकि गायों के वहाँ चलने एवं सूँघने से वह भूमि पवित्र हो जाती है ॥५॥

संह्रष्टवृषनादैश्च निर्धौतकलुषीकृतम् ।

वत्सवक्त्रच्युतैः फेनैः संस्कृतं प्रस्नवैरपि ॥६॥

प्रसन्न वृषों के नाद से एवं बछड़ों के मुख से गिरे हुये फेन से भूमि परिष्कृत हो जाती है एवं उसके सभी दोष धुल जाते है ॥६॥

स्नातं गोमूत्रसेकैश्च गोपुरीषैः सलेपनम् ।

च्युतरोमन्थनोद्गारैर्गोष्पदैः कृतकौतुकम् ॥७॥

गोमूत्र से सींची गई तथा गोबर से लीपी हुई, शरीर रगड़ने से गिरे हुये रोमों से युक्त तथा गायों के पैरों द्वारा किये गये खेल से भूमि (शुद्ध हो जाती है।) ॥७॥

गोगन्धेन समाविष्टं पुण्यतोयैः शुभं पुनः ।

तथा पुण्यतिथोपेते नक्षत्रविषये शुभे ॥८॥

गाय के गन्ध से युक्त, इसके पश्चात् पुण्यजल से पुनः पवित्र की गई भूमि पर (निर्माणकार्य के लिये) शुभ तिथि से युक्त नक्षत्र का विचार करना चाहिये ॥८॥

करणे च सुलग्ने च मुहूर्ते च बुधेप्सिते ।

अक्षतैः श्वेतपुष्पैश्च बलिकर्म विधीयते ॥९॥

विद्वानों द्वारा सुविचारित शुभ करण, मुहूर्त एवं सुन्दर लग्न में अक्षत एवं श्वेत पुष्पों से वास्तुदेवों का पूजन करना चाहिये ॥९॥

ब्राह्मणैश्च यथाशक्त्या वाचयेत् स्वस्तिवाचकम् ।

वस्तुमध्ये ततस्तस्मिन् खानयेद् वसुधातलम् ॥१०॥

ब्राह्मणों द्वारा यथाशक्ति स्वस्तिवाचन कराना चाहिये । इसके पश्चात् वास्तुक्षेत्र के मध्य में पृथिवीतल की खुदाई करनी चाहिये ॥१०॥

अरत्‍निमात्रगम्भीरं चतुरस्त्रसमन्वितम् ।

दिग्भागस्थमसम्भ्रान्तमसंक्शिप्तसमुच्छ्रयम् ॥११॥

वास्तु के मध्य मेख एक हाथ गहरा, चौकोर, जिसकी दिशायें ठीक हों, दोषरहित गड्ढा खोदना चाहिये । यह गड्ढा सँकरा नहीं होना चाहिये तथा न ही बहुत गहरा होना चाहिये ॥११॥

अर्चयित्वा यथान्यायं तं कूपमभिवन्द्य च ।

चन्दनाक्षतमिश्रेण सर्वरत्‍नोदकेन च ॥१२॥

इसके पश्चात् यथोचित विधि से पूजा करके तथा उस गड्ढे की वन्दना करने के पश्चात् चन्दन एवं अक्षतमिश्रित तथा सभी रत्‍नों से युक्त जल को- ॥१२॥

पयसा तु ततः प्राज्ञो निशादौ परिपूरयेत् ।

तस्य कूपस्य चाभ्याशे शुचिर्भूत्वा समाहितः ॥१३॥

भूमौ दर्भावकीर्णायां संविशेत् प्राक्शिरा बुधः ।

बुद्धिमान्‌ मनुष्य को रात्रि के प्रारम्भ में गड्ढे में डालते हुये उसे जल से पूर्ण करना चाहिये । इसके पश्चात् पवित्र होकर सावधान मन से गड्ढे के पास भूमि पर कुश बिछा कर पूर्व दिशा की ओर मुख करके बैठ जाना चाहिये ॥१३॥

मयमत अध्याय ४ - अयं मन्त्रः

अस्मिन् वस्त्नि वर्धस्व धनधान्येन मेदिनि! ॥१४॥

उत्तमं वीर्यमास्थाय नमस्तेऽस्तु शिवा भव ।

उपवासमुपक्रामेदेतं मन्त्रं जपंस्ततः ॥१५॥

उपवास करते हुये इस मन्त्र का जप करना चाहिये । मन्त्र इस प्रकार है- हे पृथिवी, इस भूमि पर उत्तम समृद्धि स्थापित कर इसे धन-धान्य से वृद्धि प्रदान करो । तुम कल्याणकारी बनो, तुम्हें प्रणाम ॥१४-१५॥

मयमत अध्याय ४ - उत्तमादिभूमीलक्षण

अह्न आदौ परीक्षेत तं कूपं स्थपतिर्बुधः ।

सावशेषं जलं दृष्ट्‌वा तद्‌ ग्राह्यं सर्वसम्पदे ॥१६॥

बुद्धिमान स्थपति को दिन होने पर प्रथमतः उस गड्ढे की परीक्षा करनी चाहिये । इसमें जल बचा हुआ देख कर सभी प्रकार की सम्पत्तियों के लिये उस भूमि को निर्माण हेतु ग्रहण करना चाहिये ॥१६॥

क्लिन्ने वस्तुविनाशाय शुष्के धान्यधनक्षयः ।

पूरिते तन्मृदा खाते समता मध्यमा मता ॥१७॥

भूमि यदि गीली रहे तो उस पर निर्मित गृह में विनाश होता है । यदि शुष्क रहे तो उस गृह में धन-धान्य की हानि होती है । यदि उस गड्ढे के खोदने से निकली मिट्टी से उसे भरा जाय एवं पुरी मिट्टी उसमें समा जाय तो भूमि को मध्यम श्रेणी का समझना चाहिये ॥१७॥

तन्मध्यावटसन्दृष्टप्रदक्षिणचरोदकाम् ।

सुरभिप्रतिमां भूमिं गृह्णीयात् सर्वसम्पदे ॥१८॥

यदि मिट्टी से गड्ढा भर जाय एवं मिट्टी बच भी जाय अर्थात् मिट्टी अधिक हो तो भूमि उत्तम, यदि गड्ढा भी न भरे एवं मिट्टी समाप्त हो जाय अर्थात् मिट्टी गड्ढा भरने में कम पड़े तो भूमिहीन कोटि की होती है । उस गड्ढे के मध्य में यदि जल दाहिनी ओर घूम कर बहे तो इस प्रकार की सुरभि की मूर्ति के सदृश वाली भूमि सर्वसम्पत्तिकारक होती है ॥१८॥

एवं यथोक्तविधिना विविधं विदित्वा

ग्रामाग्रहारपुरपत्तनखर्वटानि ।

स्थानीयखेटनिगमानि तथेतराणि

यः संविविक्षुरवनीग्रहणं विदध्यात् ॥१९॥

इसे निर्माण-हेतु ग्रहण करना चाहिये । इस प्रकार पूर्वोक्त विधि से विविध प्रकार की भूमियों का ज्ञान कर व्यक्ति को ग्राम, अग्रहार, पुर, पतन, खर्वट, स्थानीय, खेट, निगम एवं अन्य की स्थापना के लिये भूमि का ग्रहण करना चाहिये ॥१९॥

इति मयमते वास्तुशास्त्रे भूपरिग्रहो नाम चतुर्थोऽध्यायः॥


=====================

मयमतम् अध्याय ५  

Mayamatam chapter 5
मयमतम् पञ्चमोऽध्यायः

मयमतम्‌वास्तुशास्त्र
मयमत अध्याय ५- मानोपकरण

दानवराजमयप्रणीतं मयमतम्‌

अथ पञ्चमोऽध्यायः

(मानोपकरणम्)

सर्वेषामपि वास्तूनां मानेनैव विनिश्चयः ।

तस्मान्मानोपकरणं वक्ष्ये संक्षेपतः क्रमात् ॥१॥

भूमि-मापन के उपकरण - सभी प्रकार के वास्तुओं (भूमि एवं भवन) का निर्धारण मान या प्रमाण से ही किया जाता है; अतः मैं (मय ऋषि) संक्षेप में मापन के उपकरणों के विषय में बतलाता हूँ ॥१॥

परमाणुक्रमाद् वृद्धं मानाङ्गुलमिति स्मृतम् ।

परमाणुरिति प्रोक्तं योगिनां दृष्टिगोचरम् ॥२॥

 (मापन की प्रथम इकाई) अङ्गुल-माप परमाणुओं के क्रमशः वृद्धि से होती है । परमाणुओं का दर्शन योगी-जनों को होता है, ऐसा शास्त्रों मे कहा गया है ॥२॥

परमाणुभिरष्टाभी रथरेणुरुदाह्रतः ।

रथरेणुश्च वालाग्रं लिक्षायूकायवास्तथा ॥३॥

आठ परमाणुओं के मिलने से एक 'रथरेणु' (धूल का कण), आठ रथरेणुओं के मिलने से एक बालाग्र (बाल की नोक), आठ बालाग्र से एक 'लिक्षा', आठ लिक्षा से एक 'यूका' एवं आठ यूका से एक 'यव' रूपी माप बनता है ॥३॥

क्रमशोऽष्टगुणैः प्रोक्तो यवाष्टगुणितोऽङ्गुलम् ।

अङ्गुलं तु भवेन्मात्रं वितस्तिर्द्वादशाङ्गुलम् ॥४॥

उपर्युक्त माप क्रमशः आठ गुना बढ़ते हुये 'यव' बनते हैं । यव का आठ गुना 'अङ्गुल' माप होता है । बारह अङ्गुल माप को 'वितस्ति' (बित्ता) कहते है ॥४॥

तद्‌द्वयं हस्तमुद्दिष्टं तत् किष्क्विति मतं वरैः ।

पञ्चविंशतिमात्रं त प्राजापत्यमिति स्मृतम् ॥५॥

दो वितस्ति का एक 'हस्त' होता है, जिसे 'किष्कु' भी कहा गया है । पच्चीस हाथ का एक 'प्राजापत्य' होता है ॥५॥

षड्‌विंशतिर्धनुर्मुष्टिः सप्तविंशद्धनुर्ग्रहः ।

याने च शयने किष्कुः प्राजापत्यं विमानके ॥६॥

छब्बीस हाथ की एक 'धनुर्मिष्ट' तथा सत्ताईस हाथ से एक 'धनुर्ग्रह' माप बनता है । यान (वाहन) तथा शयन (आसन एवं शय्या) में किष्कु माप तथा विमान में प्राजापत्य माप का प्रयोग होता है ॥६॥

वास्तूनां तु धर्नुर्मुष्टिर्ग्रामादीनां धनुर्ग्रहः ।

सर्वेषामपि वास्तूनां किष्कुरे वाथवा मतः ॥७॥

वास्तुनिर्माण में 'धनुर्मुष्टि' माप का तथा ग्रामादि के मापन में 'धनुर्ग्रह' प्रमाण का प्रयोग होता है । अथवा सभी प्रकार के वास्तु-कर्म में 'किष्कु' प्रमाण का प्रयोग किया जा सकता है ॥७॥

रत्‍निश्चैवमरत्‍निश्च भुजो बाहुः करः स्मृतः ।

हस्ताश्चतुर्धनुर्दण्डो यष्टिश्चैव प्रकीर्तितः ॥८॥

हस्त माप को 'रत्‍नि', 'अरत्‍नि, 'भुज', बाहु' एवं 'कर' कहते हैं । चार हस्त से 'धनुर्दण्ड' माप बनता है । इसी को 'यष्टि' भी कहते है ॥८॥

दण्डेनाष्टगुणा रज्जुर्दण्डैर्ग्रामं च पत्तनम् ।

नगरं निगमं खेटं वेश्मादीन्यपि मानयेत् ॥९॥

आठ दण्ड (यष्टि) को 'रज्जु' कहा जाता है । दण्डमाप से ही ग्राम, पत्तन, नगर, निगम, खेट एवं वेश्म (भवन) आदि का मापन करना चाहिये ॥९॥

गृहादीनां तु हस्तेन याने च शयने बुधैः ।

वितस्तिना विधातव्यं क्षुद्राणामङ्गुलेन तु ॥१०॥

गृहादि का माप हस्त से, यान एवं शयन का मापन वितस्ति (बित्ता) से एवं छोटी वस्तुओं का मापन अङ्गुल से करना चाहिये, ऐसा विद्वानों का मत है ॥१०॥

यवेनाल्पीयसां मानमेवं मानक्रमं विदुः ।

मध्यमाङ्गुलिमध्यस्थपर्वमात्रायतं तु यत् ॥११॥

'यव' माप से अत्यन्त छोटी वस्तुओं का मापन किया जाता है । यह मध्यमा अङ्गुलि में बीच वाले पर्व के बराबर (अङ्गुलि के मध्य के जोड़ के ऊपर बनी यव की आकृति) होता है ॥११॥

कर्तुर्मात्राङ्गुलं प्रोक्तं यागादीनां प्रशस्यते ।

देहलब्धाङ्गुलं यत्तदुपरिष्टाद् विधीयते ॥१२॥

इस माप को 'मात्राङ्गुल' कहते है । इसका प्रयोग यज्ञ में किया जाता है एवं यह माप यज्ञकर्ता की अङ्गुलि से लिया जाता है । इसे 'देहलब्धाङ्गुल' भी कहते है ॥१२॥

एवमेवं विदित्वा तु स्थपतिर्मानयेद् दृढम् ।

इस प्रकार माप का ज्ञान करने के पश्चात् स्थपति को दृढ़तापूर्वक (सावधानी पूर्वक) मापनकार्य करना चाहिये ।

मयमत अध्याय ५- शिल्पिलक्षण

भवन्ति शिल्पिनो लोके चतुर्धा स्वस्वकर्मभिः ॥१३॥

संसार में अपने-अपने कार्यों के अनुसार चार प्रकार के शिल्पी होते हैं ॥१३॥

स्थपतिः सूत्रग्राही च वर्धकिस्तक्षकस्तथा ।

प्रसिद्धदेशसङ्कीर्णजातिजोऽभीष्टलक्षणः ॥१४॥

चार प्रकार के शिल्पी - स्थपिती, सूत्रग्राही, वर्धकि (बढ़ई) एवं तक्षक (छीलने, काटने एवं आकृतियाँ उकेरने वाले) होते हैं । ये सभी (स्थापत्यादि कर्म के लिये) प्रसिद्ध स्थान वाले, सङ्कीर्ण जाति से उत्पन्न एवं अपने कार्यो के लिये अभिष्ट गुणों से युक्त होते हैं ॥१४॥

मयमत अध्याय ५- स्थप्तिः

स्थप्तिः स्थापनार्हः स्यात् सर्वशास्त्रविशारदः ।

न हीनाङ्गोऽतिरिक्ताङ्गो धार्मिकस्तु दयापरः ॥१५॥

'स्थपति' संज्ञक शिल्पी को भवन की स्थापना में योग्य एवं (गृह-निर्माण के सहायक) अन्य शास्त्रों का भी ज्ञाता होना चाहिये । शारीरिक दृष्टि से सामान्य से न कम अङ्गोंवाला तथा न ही अधिक अङ्गोंवाला (अर्थात् सम्पूर्ण रूप से स्वस्थ) धार्मिक वृत्ति वाला एवं दयावान होना चाहिये ॥१५॥

अमात्सर्योऽनसूयश्चातन्द्रितस्त्वभिजातवान् ।

गणितज्ञः पुराणज्ञः सत्यवादी जितेन्द्रियः ॥१६॥

स्थपति को द्वेषरहित, ईर्ष्यारहित, सावधान आभिजात्य गुणों से युक्त, गणित तथा पुराणों का ज्ञाता, सत्यवक्ता एवं इन्द्रियों को वश मे रखने वाला होना चाहिये ॥१६॥

चित्रज्ञः सर्वदेशज्ञश्चान्नदश्चाप्यलुब्धकः ।

अरोगी चाप्रमादी च सप्तव्यसनवर्जितः ॥१७॥

स्थपति को चित्रकर्म (गृह के नक्शा आदि बनाने) मे निपुण, सभी देशों का ज्ञाता (स्थान के भूगोल का ज्ञाता), (अपने सहायको को) अन्न देने वाला, अलोभी, रोगरहित, आलस्य एवं भूल न करने वाला तथा सात प्रकार के व्यसनों (वाचिक आघात पहुँचाना, सम्पत्ति के लिये हिंसा का मार्ग अपनाना, शारीरिक चोट पहुँचाना, शिकार, जुआ, स्त्री एवं सुरापान -अर्थशास्त्र - ८३.२३.३२) से रहित होना चाहिये ॥१७॥

मयमत अध्याय ५- सूत्रग्राही

सुनामा दृढबुद्धिश्च वास्त्विद्याब्धिपारगः ।

स्थपतेस्तस्य शिष्यो वा सूत्रग्राही सुतोऽथवा ॥१८॥

'सूत्रग्राही' स्थपति का पुत्र या शिष्य होता है । उसे यशस्वी, दृढ़ मानसिकता से युक्त एवं वास्तु-विद्या मे पारंगत होना चाहिये ॥१८॥

स्थपत्याज्ञानुसारी च सर्वकर्मविशारदः ।

सूत्रदण्डप्रपातज्ञो मानोन्मानप्रमाणवित् ॥१९॥

सूत्रग्राही को स्थपति की आज्ञानुसार कार्य करने वाला एवं (स्थापत्यसम्बन्धी) सभी कार्यों का ज्ञाता होना चाहिये । उसे सूत्र एवं दण्ड के प्रयोग का ज्ञाता एवं विविध प्रकार के मापन मान-उन्मान (लम्बाई, चौड़ाई, ऊँचाई एवं उनके उचित अनुपात) का ज्ञाता होना चाहिये ॥१९॥

मयमत अध्याय ५- तक्षकः

शैलदार्विष्टकादीनां सूत्रग्राहिवशानुगः ।

तक्षणात्‌ स्थूलसूक्ष्माणां तक्षकः स तु कीर्तितः ॥२०॥

पत्थर, काष्ठ एवं ईट आदि को मोटा एवं पतला काटने के कारण वह शिल्पी 'तक्षक' कहलाता है । यह सूत्रग्राही के इच्छानुसार कार्य करता है ॥२०॥

मयमत अध्याय ५- वर्धकिः

मृत्कर्मज्ञो गुणी शक्तः सर्वकर्मस्वतन्त्रकः ।

तक्षितानां तक्षकानामुपर्युपरि युक्तितः ॥२१॥

वर्धकि मृत्तिका के कर्म (गृहनिर्माण) का ज्ञाता, गुणवान, अपने कार्य मे समर्थ, अपने क्षेत्र से सम्बद्ध सभी कार्यो को स्वतन्त्रतापूर्वक करनेवाला, तक्षक द्वारा काटे छाँटे गये सभी टुकड़ों को युक्तिपूर्वक जोड़ सकता है ॥२१॥

वृद्धिकृद् वर्धकिः प्रोक्तः सूत्रग्राह्यनुगः सदा ।

कर्मिणो निपुणाः शुद्धा बलवन्तो दयापराः ॥२२॥

सर्वदा सूत्रग्राही के अनुसार कार्य करने वाला शिल्पी 'वर्धकि' कहा जाता है । इस प्रकार ये सभी शिल्पी कार्य करने वाले, अपने कार्यों में कुशल, शुद्ध, बलवान, दयावान होते है ॥२२॥

गुरुभक्ताः सदा ह्रष्टाः स्थपत्याज्ञानुगाः सदा ।

तेषामेव स्थपत्याख्यो विश्वकर्मेति संस्मृतः ॥२३॥

ये सभी शिल्पी अपने गुरु (प्रधान स्थपति) का सम्मान करने वाले, सदा प्रसन्न रहने वाले एवं सदैव स्थपति की आज्ञा का अनुसरण करने वाले होते है । उनके लिये स्थपति ही विश्वकर्मा माना जाता है ॥२३॥

एभिर्विना हि सर्वेषां कर्म कर्तुं न शक्यते ।

तस्मादेतत् सदा पूज्यं स्थपत्यादिचतुष्टयम् ॥२४॥

उपर्युक्त (सूत्रग्राही, तक्षक एवं वर्धकि) शिल्पियों के विना स्थपति (भवननिर्माणसम्बन्धी) सभी कार्य नही कर सकता है । इसलिये स्थपति आदि चारों शिल्पियों का सदा सत्कार करना चाहिये ॥२४॥

एभिः स्थपत्यादिभिरत्र लोके विना ग्रहीतुं सुकृतं न शक्यम् ।

तैरेव सार्धं गुरुणाऽथ तस्माद् भजन्ति मोक्षं भवतस्तु मर्त्याः ॥२५॥

इस संसार में इन स्थपति आदि को ग्रहण किये विना कोई भी (निर्माणसम्बन्धी) सुन्दर कार्य सम्भव नही है । अतः तीनों शिल्पियों को उनके गुरु (प्रहान स्थपति) के साथ ग्रहण करना चाहिये । इसी से मनुष्य संसार (शीत, धूप, वर्षा एवं गृह के अभाव में होने वाले कष्टों) से मुक्ति प्राप्त करते है ॥२५॥

इति मयमते मानोपकरणं नाम पञ्चमोऽध्यायः॥


=======================

मयमतम् अध्याय ६   

Mayamatam chapter 6
मयमतम् षष्ठोऽध्यायः

मयमतम्‌वास्तुशास्त्र
मयमत अध्याय ६- दिक्परिच्छेद

दानवराजमयप्रणीतं मयमतम्‌

अथ षष्ठोऽध्यायः

(दिक्परिच्छेदः)

वक्ष्येऽहं दिक्परिच्छेदं शङ्कुनार्कोदये सति ।

उत्तरायणमासे तु शुक्लपक्षे शुभोदये ॥१॥

दिशा-निर्धारण - मैं (मय) दिशा के निर्धारण के विषय में कहता हूँ । यह कार्य उत्तरायण मास में शुभ शुक्ल पक्ष में सूर्योदय होने पर शङ्कु द्वारा करना चाहिये ॥१॥

प्रशस्तपक्षनक्षत्रे विमले सूर्यमण्डले ।

गृहीतवास्तुमध्ये तु समं कृत्वा भुवः स्थलम् ॥२॥

शुभ पक्ष एवं नक्षत्र में सूर्यमण्डल के निर्मल रहने पर ग्रहण किये गये वास्तु के मध्य की भूमि को समतल करना चाहिये ॥२॥

जलेन दण्डमात्रेण समं तु चतुरस्त्रकम् ।

तन्मध्ये स्थापयेच्छङ्कुं तन्मानमधुनोच्यते ॥३॥

जिस स्थान पर शङ्कु स्थापन करना हो, उस स्थान से चारो दिशाओं में दण्डप्रमाण से चौकोर किये गये भूखण्ड को जल द्वारा समतल करना चाहिये । उस समतल भूमि के मध्य में शङ्कुस्थापन करना चाहिये । अब शङ्कु के प्रमाण का वर्णन किया जा रहा है ॥३॥

मयमत अध्याय ६- शङ्कुलक्षण

अरत्‍निमात्रमायाममग्रमेकाङ्गुलं भवेत् ।

मूलं पञ्चाङ्गुलं व्यासं सुवृत्तं निर्व्रणं वरम् ॥४॥

शङ्कु का लक्षण इस प्रकार है - यह एक हाथ लम्बा हो, शीर्ष पर इसका माप एक अङ्गुल हो तथा मूल भाग में इसका व्यास पाँच अङ्गुल हो । इसकी गोलाई सुन्दर हो, किसी प्रकार का इसमें व्रण न हो अर्थात् इसका काष्ठ कटा-फटा न हो एवं श्रेष्ठ हो ॥४॥

अष्टादशाङ्गुलं मध्यं कन्यसं द्वादशाङ्गुलम् ।

आयामसदृशं नाहं मूलेऽग्रे तु नवाङ्गुलम् ॥५॥

(उपर्युक्त माप उत्तम शङ्कुमान का है।) मध्यम शङ्कु अट्ठारह अङ्गुल लम्बा एवं कनिष्ठ शङ्कु बारह या नौ अङ्गुल लम्बा होता है । लम्बाई के समान ही इसका मूल एवं अग्र भाग में भी माप रखना चाहिये ॥५॥

दन्तं वै चन्दनं चैव खदिरः कदरः शमी ।

शाकश्च तिन्दुकश्चैव शङ्कुवृक्षा उदीरिताः ॥६॥

दन्त (मौलसिरी), चन्दन, खैर या कत्था, कदर, शमी, शाक (सागौन) एवं तिन्दुक (तेंद) के वृक्ष शङ्कु-वृक्ष कहलाते है अर्थात् इनके काष्ठ से शङ्कुनिर्माण करना चाहिये ॥६॥

अन्यैः सारद्रुमैः प्रोक्तं तस्याग्रं चित्रवृत्तकम् ।

शङ्कुं कृत्वा दिनादौ तु स्थापयेदात्तभूतले ॥७॥

इनके अतिरिक्त कठोर काष्ठ वाले वृक्षों से भी शङ्कु निर्माण किया जा सकता है । शङ्कु का अग्र भाग चित्रवृत्तक (दोषहीन गोलाई) होना चाहिये । शङ्कु निर्माण के पश्चात् प्रातःकाल भूतल के पूर्व निर्धारित स्थल पर उसे स्थापित करना चाहिये ॥७॥

शङ्कुद्विगुणमानेन तन्मध्ये मण्डलं लिखेत् ।

पूर्वापराह्णयोश्छाया यदि तन्मण्डलान्तगा ॥८॥

शङ्कु प्रमाण का दुगुना माप लेकर शङ्कु को केन्द्र बना कर वृत्त खींचना चाहिये । दिन के पूर्वाह्ण एवं अपराह्ण में उस मण्डलाकृति पर शङ्कु की छाया पड़ती है ॥८॥

तद्बिन्दुद्वयगं सूत्रं पूर्वापरदिशीष्यते ।

बिन्दुद्वयान्तरभ्रान्तशफराननपुच्छगम् ॥९॥

उपर्युक्त छायायें जिन-जिन बिन्दुओं पर पड़ती है, उन बिन्दुओं को सूत्र से मिलाना चाहिये । इससे पूर्व एवं पश्चिम दिशा का ज्ञान होता है (पूर्वाह्ण मे जहाँ छाया पड़ती है, वह पश्चिम दिशा एवं अपराह्ण में जहाँ छाया पड़ती है, वह पूर्व दिशा होती है )। पूर्वोक्त बिन्दुओं को केन्द्र बनाकर मछली की आकृति बनानी चाहिये ॥९॥

दक्षोणोत्तरगं सूत्रमेवं सूत्रद्वयं न्यसेत् ।

उदगाद्यपरान्तानि पर्यन्तानि विनिक्षिपेत् ॥१०॥

दो सूत्रों को बिन्दुओं के केन्द्र में इस प्रकार रखना चाहिये कि वे दक्षिण से उत्तर तक जायँ । इसी प्रकार दूसरे सूत्र को उत्तर से दक्षिण तक ले जाना चाहिये ।

कहने का तात्पर्य यह है कि एक बिन्दु को केन्द्र बनाकर चाप की आकृति उत्तर से दक्षिण तक बनानी चाहिये । पुनः दूसरे बिन्दु को केन्द्र बनाकर दूसरी चापाकृति बनानी चाहिये । मण्डल के दो छोरों पर ये चापाकृतियाँ एक-दूसरे को काटती है । इस प्रकार मत्स्य की आकृति बनती है ॥१०॥

सूत्राणि स्थपतिः प्राज्ञः प्रागुत्तरमुखानि च ।

इन सूत्रों से बुद्धिमान स्थपति उत्तर एवं दक्षिण दिशा का निर्धारण करते है । (पूर्व के बाँयीं और उत्तर दिशा एवं दाहिनी ओर दक्षिण दिशा होती है । इस प्रकार भूमि में दिशा का ज्ञान होता है)।

मयमत अध्याय ६- अशुद्ध छाया

कन्यायां वृषभे राशावपच्छायात्र नास्ति हि ॥११॥

जब सूर्य कन्या या वृषभ राशि में होता है, उस समय सूर्य की अपच्छाया नही पड़ती है (अर्थात् इस स्थिति में शङ्कु की छाया सीधे पूर्व और पश्चिम दिशा पर पड़ती है ) ॥११॥

विशेष - सूर्य की छाया बारहो महीनों में एक समान नहीं होती है । अतः सूर्य के नक्षत्रों के सङ्‌क्रमण के अनुसार शुद्ध रूप से पूर्व एवं पश्चिम का निर्धारण किस प्रकार किया जाय एवं अपच्छाया से बचा जाय, इसका उपाय आगे के श्लोकों में वर्णित है ।

मेषे च मिथुने सिंहे तुलायां द्वयङ्गुलं नयेत् ।

कुलीरे वृश्चिके मत्स्ये शोधयेच्चतुरङ्गुलम् ॥१२॥

मेष, मिथुन, सिंह एवं तुला राशि में सूर्य के रहने पर जहाँ शङ्कु की छाया पड़े, उससे दो अङ्गुल पीछे हट कर पूर्व एवं पश्चिम का निर्धारण करना चाहिये । जिस समय सूर्य कर्क, वृश्चिक एवं मीन राशि पर हो, उस समय अङ्गुल हट कर दिशानिर्धारण करना चाहिये ॥१२॥

धनुःकुम्भे षडङ्गुल्य मकरेऽष्टाङ्गुलं तथा ।

छायाया दक्षिने वामे नीत्वा सूत्रं प्रचारयेत् ॥१३॥

धनु एवं कुम्भ पर सूर्य के रहने पर छः अङ्गुल एवं मकर पर आठ अङ्गुल हट कर शङ्कु की छाया के दाहिने एवं बाँये सुत्र का प्रयोग करना चाहिये ॥१३॥

मयमत अध्याय ६- रज्जुलक्षण

अष्टयष्ट्यायता रज्जुस्तालकेतकवल्कलैः ।

कार्पासपट्टसूत्रैश्च दर्भैर्न्यग्रोधवल्कलैः ॥१४॥

माप-सूत्र का लक्षण- रज्जु अथवा सूत्र को आठ दण्ड लम्बा होना चाहिये । इसका निर्माण ताल, केतक के रेशे, कपास, कुश अथवा न्यग्रोध (बरगद) के छाल से होना चाहिये ॥१४॥

अङ्गुलाग्रसमस्थूला त्रिवर्तिर्ग्रन्थिवर्जिता ।

देवद्विजमहीपानां शेषयोश्च द्विवर्तिका ॥१५॥

देवता, ब्राह्मण एवं राजा (क्षत्रिय) के वास्तु-मापन के लिये रज्जु को अङ्गुल के अग्र बाग के बराबर मोटा, तीन बत्तियों से निर्मित एवं विना गाँठ का बनाना चाहिये । वैश्य एवं शूद्र के लिये रज्जु को बत्तियों से बँटा होना चाहिये ॥१५॥

मयमत अध्याय ६- खातशङ्कुलक्षण

खदिरः कादिरश्चैव मधूकः क्षीरिणी तथा ।

खातशङ्कुद्रुमाः प्रोक्ता अन्यं वा सारदारुजम् ॥१६॥

गड्ढे में गाड़े जाने वाले शङ्कु का लक्षण- गड्ढे में गाड़े जाने वाले शङ्कु जिन वृक्षों के काष्ठ से बनते है, उनके नाम है - खदिर, खादिर, महा, क्षीरिणी तथा अन्य कठोर काष्ठ वाले वृक्ष ॥१६॥

एकादशाङ्गुलाद्येकविंशन्मात्रं तु दैर्घ्यतः ।

पुर्णमुष्टुस्तु नाहं स्त्यान्मूलं सूचीनिभं भवेत् ॥१७॥

इसकी लम्बाई ग्यारह अङ्गुल से लेकर इक्कीस अङ्गुल तक होनी चाहिये एवं व्यास एक मुट्ठी होना चाहिए । इसका मूल सूई की भाँति नुकीला होना चाहिये ॥१७॥

गृहीत्वा वामहस्तेन प्राङ्‌मुखो वाप्यदङ्‌मुखः ।

दक्षिणेनाष्ठीलं गृह्य ताडयेदष्टभिः क्रमात् ॥१८॥

स्थपति पूर्व या उत्तर की ओर मुख करके स्थापक की आज्ञा से बाँयें हाथ में खातशङ्कु लेकर एवं दाहिने हाथ में हथौड़ा लेकर क्रमशः आठ बार शङ्कु पर प्रहार करे ॥१८॥

मयमत अध्याय ६- सूत्रविन्यास

प्रमाणसुत्रमित्युक्तं प्रमाणैर्निश्चितं हि यत् ॥१९॥

सूत्र को भूमि पर फैलाना- चूँकि इस सूत्र से भवन-निर्माणसम्बन्धी कार्य में प्रमाण या माप निश्चित किया जाता है; अतः इसे 'प्रमाणसूत्र' कहा जाता है ॥१९॥

तद्बहिः परितो भागे सूत्रं पर्यन्तमिष्यते ।

गर्भसूत्रादिविन्याससूत्रं देवपदोचितम् ॥२०॥

पदविन्याससूत्रं हि विन्यासः सूत्रमिष्यते ।

प्रमाणसूत्र के कार्यक्षेत्र के बाहर के चारों ओर के क्षेत्र का जिससे मापन किया जाता है, उस सूत्र को 'पर्यन्त सूत्र' कहते है । जिस सूत्र से निश्चित स्थान का निर्धारण, देवताओं के पद का निर्धारन तथा वास्तुपद का विन्यास किया जाता है, उसे 'विन्याससूत्र' कहते है ॥२०॥

गृहाणां दक्षिणे गर्भस्तत्पार्श्वे सूत्रपातनम् ॥२१॥

गृह के दक्षिण भाग में गृह का गर्भ होता है, अतः उसी के पास से सूत्रपात प्रारम्भ करना चाहिये ॥२१॥

तत्सूत्राच्छङ्कुमानेन नीत्वा शङ्कु निखानयेत् ।

उपानं निष्क्रमार्थं वा भित्त्यर्थं वाऽथ तद्भवेत् ॥२२॥

उस सूत्र से शङ्कु का मान लेते हुये शङ्कु को भूमि में गाड़ना चाहिये । इसी से प्रवेशमार्ग (अथवा गृह से बाहर निकलने का मार्ग) या भित्ति-निर्माण के लिये मापन करना चाहिये ॥२२॥

नगरग्रामदुर्गेषु वाय्वादी रज्जुपातनम् ।

अवाच्याशाद्युदीच्यन्तं प्राक्प्रत्यग्गतसूत्रकम् ॥२३॥

नगर, ग्राम एवं दुर्ग के मापन के लिये सर्वप्रथम सूत्रपात वायव्य कोण (उत्तर-पश्चिम) में करना चाहिये । इसके पश्चात् दक्षिण से उत्तर तथा पूर्व से पश्चिम सूत्रपात करना चाहिये । ॥२३॥

प्रतीच्याशादिपूर्वान्तं विसृजेद् दक्षिणोत्तरम् ।

ब्रह्मस्थानात् पूर्वगतं तत् त्रिसूत्रं तदुच्यते ॥२४॥

इसके पश्चात् पश्चिम से पूर्व एवं उत्तर से दक्षिण तक सूत्रप्रपात करना चाहिये । जिस सूत्र से ब्रह्मा के पद से प्रारम्भ कर पूर्व दिशा तक मापन किया जाता है, उसे 'त्रिसूत्र' कहते है ॥२४॥

ततो धनं पश्चिमगं धान्यं दक्षिणगं ततः ।

ब्रह्मस्थानादुत्तरगं सुखमित्यभिधीयते ॥२५॥

इसके पश्चात् ब्रह्मस्थान से पश्चिम की ओर जाने वाले सूत्र को 'धन' दक्षिण की ओर जाने वाले सूत्र को 'धान्य' एवं उत्तर की ओर जाने वाले सूत्र को 'सुख' कहते है ॥२५॥

सुखप्रमानं यत् सूत्रं तत्प्रमाणमिहोच्यते ।

एकहस्तं द्विहस्तं वा त्रिहस्तं परितोऽधिकम् ।

विमानं मण्डपव्यासात् खानयेत् तद्वलार्थकम् ॥२६॥

जिस सूत्र से सुखप्रमाण प्राप्त होता है, उसका माप यहाँ वर्णित है । बल के लिये केन्द्र के चारों ओर मण्डप के व्यास से एक हाथ, दो हाथ या तीन हाथ की दूरी लेते हुये उत्खनन करना चाहिये ॥२६॥

मयमत अध्याय ६- पुनरपच्छाया

द्व्‍येकं नो नैकनेत्रे नयनगुणयुगं चाब्धिरुद्राक्षमक्षी

नैत्रैकं नो न चन्द्रं नयननयनकं वह्निवेदाब्धिबाणम् ।

षट्‌षट्‌सप्ताष्टकाष्टैर्मुनिरसरसकं भूतवेदाब्ध्यजाक्षं

नेत्रं मात्रञ्च मेषादिषु दशदशकेऽस्मिन्दिने त्यज्य युञ्ज्यात् ॥२७॥

पुनः दोषयुक्त छाया- पूर्व एवं पश्चिम के निर्धारण के लिये प्रत्येक माह प्रत्येक दस दिन के काल-खण्ड मे संख्याओं का संयोजन इस प्रकार करना चाहिये- सूर्य का सङ्‌क्रमण मेष राशि में होने पर दो, एक, शून्य; वृष में होने पर शून्य, एक, दो; मिथुन में होने पर दो, तीन, चार; कर्क में होने पर चार, तीन, दो; सिंह में होने पर दो, एक, शून्य; कन्या में होने पर शून्य, एक, दो; तुला में होने पर दो, तीन, चार; वृश्चिक में होने पर चार, पाँच, छः; धनु में होने पर छ;, सात, आठ; मकर में होने पर आठ, सात, छः; कुम्भ में होने पर छ;, पाँच, चार तथा मीन में होने पर चार, तीन एवं दो ॥२७॥

समीक्ष्य भागोर्गमनं सराशिकं

त्यजेत् पुरोक्ताङ्गुलिमन्त्रयुक्तितः ।

ततस्तु काष्ठदुपगृह्य तद्वशाद्

विसृज्य सुत्रं विदधीत च स्थलम् ॥२८॥

राशि के साथ सूर्य की गति का विचार एवं युक्तिपूर्वक समीक्षा करते हुये पूर्वोक्त अङ्गुलियों को छोड़ देना चाहिये । इसके अनुसार सीमा एवं दिशा आदि का शङ्कु द्वारा ग्रहण करते हुये स्थान को तैयार करना चाहिए ॥२८॥

इति मयमते वस्तुशास्त्रे दिक्परिच्छेदो नाम षष्ठोऽध्यायः॥

==================

मयमतम् अध्याय ७    

Mayamatam chapter 7
मयमतम् सप्तमोऽध्यायः

मयमतम्‌वास्तुशास्त्र
मयमत अध्याय ७- वास्तुपद-विन्यास

दानवराजमयप्रणीतं मयमतम्‌

अथ सप्तमोऽध्यायः

(पदविन्यासः)

वक्ष्येऽहं पदविन्यासं सर्ववस्तुसनातनम् ।

मैं (मय ऋषि) सभी वास्तुमण्डलों के पद पद-विन्यास का वर्णन करता हूँ ।

मयमतम् अध्याय ७- द्वात्रिंशत पदानि

सकलं पेचकं पीठं महापीठमतः परम् ॥१॥

उपपीठमुग्रपीठं स्थण्डिलं नाम चण्डितम् ।

मण्डूकपदकं चैव पदं परमशायिकम् ॥२॥

तथासनं च स्थानीयं देशीयोभयचण्डितम् ।

भद्रं महासनं पद्मगर्भं च त्रियुतं पदम् ॥३॥

व्रतभोगपदं चैव कर्णाष्टकपदं तथा ।

गणितं पादमित्युक्तं पदं सूर्यविशालकम् ॥४॥

सुसंहितपदं चैव सुप्रतिकान्तमेव च ।

विशालं विप्रगर्भं च विश्वेशं च ततः परम् ॥५॥

तथा विपुलभोगं च पदं विप्रतिकान्तकम् ।

विशालाक्षपदं चैव विप्रभक्तिकसंज्ञकम् ॥६॥

पदं विश्वेशसारं च तथैवैश्वरकान्तकम् ।

इद्रकान्तपदं चैव द्वात्रिंशत् कथितानि वै ॥७॥

बत्तीस प्रकार के पदविन्यास होते है । उनके नाम है - सकल, पेचक, पीठ, महापीठ, उपपीठ, उग्रपीठ, स्थण्डिलचण्डित, मण्डूक, परमशायिक, आसन, स्थानीय, देशीय, उभयचण्डित, भद्रमाहसन, पद्मगर्भ, त्रियुत, व्रतभोग, कर्णाष्टक, गणित, सूर्यविशालक, सुसंहित, सुप्रतीकान्त, विशाल, विप्रगर्भ, विश्वेश, विपुलभोग, विप्रतिकान्त, विशालाक्ष, विप्रभक्तिक, विश्वेसार, ईश्वरकान्त एवं इन्द्रकान्त ॥१-७॥

सकलं पदमेकं स्यात् पेचकं तु चतुष्पदम् ।

पीठं नवपदं चैव महापीठं द्विरष्टकम् ॥८॥

'सकल' पदविन्यास एक पद से बनता है । 'पेचक' चार पद, 'पीठ' नौ पद एवं 'महापीठ' सोलह पद से बनते है ॥८॥

पञ्चविंशत्युपपीठं षट्‌षडेवोग्रपीठकम् ।

स्थण्डिलं सप्तसप्तांशं मण्डुकं चाष्टकाष्टकम् ॥९॥

'उपपीठ' का पदविन्यास पच्चीस पदों से, 'उग्रपीठ' छत्तीस पदों से, 'स्थण्डिल' उनचास पदों से एवं 'मण्डूक' चौसठ पदों से होता है ॥९॥

परमशायिपदं चैव नन्दननन्दपदं भवेत् ।

आसनं शतभागं स्यादेकविंशच्छतं पदम् ॥१०॥

'परमशायिक' इक्यासी पदों से एवं 'आसन' सौ पदों से बनता है । एक सौ इक्कीस पदों से - ॥१०॥

स्थानीयं स्याच्चतुश्चत्वारिंशच्छतपदाधिकम् ।

देशीयं नवषष्ट्यंशं शतं चोभयचण्डितम् ॥११॥

'स्थानीय' पदो की रचना होती है । 'देशीय' पदविन्यास एक सौ चौवालीस पदो से तथा उभयचण्डित एक सौ उनहत्तर पदों से होता है ॥११॥

षण्णवत्यधिकं चैव शतं भद्रं महासनम् ।

सपञ्चविंशद् द्विशतं पद्मगर्भमिति स्मृतम् ॥१२॥

'भद्र-महासन' मे एक सौ छियानबे पद होते है तथा 'पद्मगर्भ' मे दो सौ पच्चीस पद होते है ॥१२॥

षडाधिक्यं तु पञ्चाशद्‌द्विशतं त्रियुतं पदम् ।

द्विशतं सनवाशीति व्रतभोगमिति स्मृतम् ॥१३॥

'त्रियुत' मे दो सौ छप्पन पद होते है एवं 'व्रतभोग' मे दो सौ नवासी पद होते है ॥१३॥

त्रिशतं च चतुर्विशंत् कर्णाष्टकपदं तथा ।

त्रिशतं चैकषष्ट्यंशं गणितं पादसंज्ञितम् ॥१४॥

'कर्णाष्टक' मे तीन सौ चोबीस पद तथा 'गणित' वास्तु-पद मे तीन सौ एकसठ पद होते है ॥१४॥

चतुःशतपदं सूर्यविशालं परिकीर्तितम् ।

सुसंहितपदं चैकचत्वारिंशच्चतुःशतम् ॥१५॥

'सूर्यविशाल' मे चार सौ पद कहे गये है एवं 'सुसंहित' पद-विन्यास में चार सौ एकतालीस पद होते है ॥१५॥

सवेदाशीतिचत्वारः शतं सुप्रतिकान्तकम् ।

नवविंशत्पञ्चशतं विशालं पद्‍मीरितम् ॥१६॥

'सुप्रतीकान्त' मे चार सौ चौरासी पद तथा 'विशाल' मे पाँच सौ उन्तीस पद कहे गये है ॥१६॥

षट्‌सप्ततिः पञ्चशतं विप्रगर्भमिति स्मृतम् ।

विश्वेशं षट्‌शतं पश्चात् पञ्चविंशत्पदं स्मृतम् ॥१७॥

'विप्रगर्भ' पदविन्यास पाँच सौ छिहत्तर तथा 'विश्वेश' छः सौ पच्चीस पदों से निर्मित होते है ॥१७॥

षट्‌सप्ततिः षट्‍शतकं विपुलभोगमिति स्मृतम् ।

नवविंशतिकं सप्तशतं विप्रतिकान्तकम् ॥१८॥

'विपुलभोग' मे छः सौ छिहत्तर एवं 'विप्रकान्त' मे सात सौ उन्तीस पद होते है ॥१८॥

विशालाक्षपदं वेदाशीति सप्तशताधिकम् ।

सैकाष्टपञ्चयुक्तं चाष्टशतं विप्रभक्तिकम् ॥१९॥

'विशालाक्ष' मे सात सौ चौरासी पद तथा 'विप्रभक्तिक' मे आठ सौ इकतालीस पद होते है ॥१९॥

विश्वेशसारमित्युक्तमेवं नवशतं पदम् ।

सैकषष्ट्यां नवशतं पदमीश्वरकान्तकम् ॥२०॥

'विश्वेशसार' मे नौ सौ पद एवं 'ईश्वरकान्त' मे नौ सौ इकसठ पद होते है ॥२०॥

चतुर्विंशतिसंयुक्तं सहस्त्रपदसंकुलम् ।

इन्द्रकान्तमिति प्रोक्तं तन्तविद्भिः पुरातनैः ॥२१॥

'इन्द्रकान्त' पदविन्यास मे एक हजार चौबीस पद होते है । ये तन्त्रशास्त्र के प्राचीन विद्वानों के मत है ॥२१॥

मयमतम् अध्याय ७- सकल

आद्यं पदं सकलमेकपदं यतीना-

मिष्टं हि विष्टरमहाशनवह्निकार्यम् ।

पित्र्यामरादियजनं गुरुपूजनं च

भान्वार्कितोयशशिनामकसूत्रयुक्ते ॥२२॥

प्रथम वास्तुपद-विन्यास मे केवल एक पद होता है । यह यतियों के लिये अनुकूल होता है । इसमे अग्निकार्य होता है एवं इसमे कुश बिछाया जाता है । इस पर पितृपूजन, देवपूजन एवं गुरुपूजन का कार्य सम्पन्न होता है । इसके चारो ओर खींची गई रेखाये भानु, अर्कि, तोय एवं शशि कहलाती है ॥२२॥

मयमतम् अध्याय ७- पेचक

पैशाचभूतसविषग्रहरक्षकास्ते

पूज्या हि पेचकपदे चतुरंशयुक्ते ।

तस्मिन् विध्येमधुना विधिना विधिज्ञैः

शैवं तु निष्कलमलं सकलञ्च युक्त्या ॥२३॥

पेचकसंज्ञक पद-विन्यास में चार पद होते है । इसमे पिशाच, भूत, विषग्रह एवं राक्षसों की पूजा होती है । विधियों के ज्ञाता विधिपूर्वक इस प्रकार के कार्यों के लिये इस पदविन्यास को बनाते है एवं इसमे सभी विधियों का पालन करते हुये निर्मल एवं निष्कल शिव को प्रतिष्ठित करते है ॥२३॥

मयमतम् अध्याय ७- पीठम्

अथ पीठमदे नवभागयुते दिशि दिश्यथ वेदचतुष्ट्यकम् ।

विदुरीशपदाद्युदकं दहनं गगनं पवनं पृथिवी ह्यबहिः ॥२४॥

पीठसंज्ञक पद-विन्यास में नौ पद होते है । इसके चारों दिशाओं में चारो वेद, ईशान आदि (कोणो) में क्रमशः उदक (जल), दहन (अग्नि), गगन (आकाश) एवं पवन (वायु) होते है तथा मध्य में पृथिवी होती है ॥२४॥

मयमतम् अध्याय ७- महापीठ

षोडशांशं महापीठं पञ्चपञ्चामरान्वितम् ।

ईशो जयन्त आदित्यो भृशोऽग्निर्वितथो यमः ॥२५॥

महापीठ पद-विन्यास में सोलह पद होते है एवं इसमे पच्चीस देवता होते है । इन पदो में (ईशान कोण से प्रारम्भ कर क्रमशः) देवता इस प्रकार होते है - ईश, जयन्त, आदित्य, भृश, अग्नि, वितथ, यम ॥२५॥

भृङ्गश्च पितृसुग्रीवौ वरुणः शोषमारुतौ ।

मुख्यः सोमोऽदितिश्चेति बाह्यदेवाः प्रकीर्तिताः ॥२६॥

भृङ्ग, पितृ, सुग्रीव, वरुण, शोष, मारुत, मुख्य, सोम एवं अदिति बाह्य पदो के देवता कहे गये है ॥२६॥

आपवत्सार्यसावित्रा विवस्वानिन्द्रमित्रकौ ।

रुद्रजो भूधरश्चान्तर्मध्ये ब्रह्मा स्थितः प्रभुः ॥२७॥

अन्दर के पदों के देवता आपवत्स, आर्य, सावित्र, विवस्वान, इन्द्र, मित्र, रुद्रज एवं भुधर है । केन्द्र में ब्रह्मा स्थित होते है, जो सबके स्वामी कहे गये है ॥२७॥

मयमतम् अध्याय ७- उपपीठादी

तत्पार्श्वयोर्द्वयोरेकभगेनैकेन वर्धनात् ।

उपपीठं भवेदत्र देवतास्ताः पदे स्थिताः ॥२८॥

उपपीठ वास्तु-विन्यास में वे (पूर्वोक्त) देवता अपने पदों के अतिरिक्त अपने दोनो पार्श्वो मे एक-एक पद की वृद्धि प्राप्त करते हुये स्थित होते है ॥२८॥

तत्तत्पार्श्वद्वयोश्चैव्मेकैकांशविवर्धनात् ।

इन्द्रकान्तपदं यावतावद्युञ्जीत बुद्धिमान ॥२९॥

बुद्धिमान (स्थपति) को चाहिये कि उन देवो के दोनो पार्श्वो में एक-एक पद की वृद्धि तब तक करे, जब तक इन्द्रकान्त पद न बन जाय ॥२९॥

समानि यानि भागानि चतुःषष्टिवदाचरेत् ।

असमान्यपि सर्वाणि चैकाशीतिपदोक्तवत् ॥३०॥

जिन वास्तु-विन्यासों में सम संख्या में पद हो, उन्हे चौसठ पद वाले वास्तु के समान एवं विषम संख्या में पद हो तो इक्यासी पद वाले वास्तु के समान (देवों को) रखना चाहिये ॥३०॥

पदानामपि सर्वेषां मण्डूकं चापि तत्परम् ।

चण्डितं सर्ववस्तूनामाहत्यं च यतस्ततः ॥३१॥

सभी वास्तु-विन्यासों मे मण्डूकसंज्ञक वास्तुपद- विन्यास सभी निर्माण-कार्यो के लिये उपयुक्त होता है; क्योंकि यह (तान्त्रिक) विधि पर आधारित होता है ॥३१॥

तस्मात् संक्षिप्य तन्त्रेभ्यो वक्ष्येऽहमपि तद् द्वयम् ।

चतुःषष्टिपदे चैकाशीतौ सकलनिष्कले ॥३२॥

इसलिये मैं (मय ऋषि) तन्त्रों से संक्षेप में विषय ग्रहण कर सकल एवं निष्कल चौसठ एवं इक्यासी दो पदविन्यासों का वर्णन करता हूँ ॥३२॥

सूत्रे च पदमध्ये च ब्रह्माद्याः स्थापिताः सुराः ।

प्रागुदग्दिक्समारभ्यैवोच्यन्ते देवताः पृथक् ॥३३॥

(उपर्युक्त दोनो पदविन्यासो में) वास्तुपद के मध्य में ब्रह्मा आदि देवता स्थापित किये जाते है । ईशान कोण से प्रारम्भ कर पृथक-पृथक स्थापित किये जाने वाले देवता का यहाँ वर्णन किया जा रहा है ॥३३॥

मयमतम् अध्याय ७- दैवतस्थान

ईशानश्चैव पर्जन्यो जयन्तश्च महेन्द्रकः ।

आदित्यः सत्यकश्चैव भृशश्चैवान्तरिक्षकः ॥३४॥

वास्तुदेवों के स्थान - (ईशान कोण से प्रारम्भ करते हुये देवता इस प्रकार है -) ईशान, पर्जन्य, जयन्त, महेन्द्रक, आदित्य, सत्यक, भृश तथा अन्तरिक्ष ॥३४॥

अग्निः पूषा च वितथो राक्षसश्च यमस्तथा ।

गन्धर्वो भृङ्गराजश्च मृषश्च पितृदेवताः ॥३५॥

 (आग्न्ये कोण से नैऋत्य कोण के देवता इस प्रकार है)- अग्नि, पूषा, वितथ, राक्षस, यम, गन्धर्व, भृङ्गराज, मृष तथा पितृदेवता ॥३५॥

दौवारिकश्च सुग्रीवः पुष्पदन्तो जलाधिपः ।

असुरः शोषरोगौ च वायुर्नागस्तथैव च ॥३६॥

 (पश्चिम से वायव्य तक तथा उत्तर के देवता इस प्रकार है) दौवारिक, सुग्रीव, पुष्पदन्त, जलाधिप (वरुण), असुर, शोष, रोग, वायु एवं (उत्तर दिशा में) नाग ॥३६॥

मुख्यो भल्लाटकश्चैव सोमश्चैव मृगस्तथा ।

अदितिश्चोदितिश्चैव द्वात्रिंशद् बाह्यदेवताः ॥३७॥

 (उत्तर दिशा के देवता है-) मुख्य, भल्लाटक, सोम, मृग, अदिति एवं उदिति- ये बत्तीस बाह्य पदों के देवता है ॥३७॥

आपश्चैवापवत्सश्चैवान्तः प्रागुत्तरे स्मृतौ ।

सविन्द्रश्चैव साविन्द्रश्चान्तः प्राग्दक्षिणे स्मृतौ ॥३८॥

अन्तः देवों में पूर्वोत्तर (ईशान) में आप एवं आपवत्स देवता तथा पूर्व-दक्षिण (आग्नेय कोण) में सविन्द्र एवं साविन्द्र देवता होते है ॥३८॥

इन्द्रश्चैवेन्द्रराजश्च दक्षिणापरतः स्थितौ ।

रुद्रो रुद्रजयश्चैव पश्चिमोत्तरतो दिशि ॥३९॥

दक्षिण-पश्चिम (नैऋत्य कोण) में इन्द्र एवं इन्द्रराज तथा पश्चिमोत्तर (वायव्य कोण) में रुद्र एवं रुद्रजय देवता कहे गये हैं ॥३९॥

ब्रह्मा मध्ये स्थितः शम्भुस्तन्मुखस्थाश्चतुः सुराः ।

आर्यो विवस्वान् मित्रश्च भूधरश्चैव कीर्तिताः ॥४०॥

मध्य में स्थित ब्रह्मा शम्भु है तथा अर्य, विवस्वान् मित्र एवं भूधर - ये चार देवता उनकी ओर मुख करके स्थित होए है ॥४०॥

चरकी च विदारी च पूतना पापराक्षसी ।

ईशानादि बहिः स्थाप्याश्चतुष्कोणे स्त्रियः स्मृताः ।

नपदा बलिभोक्तारः शेषाणां पदमुच्यते ॥४१॥

ईशान आदि चारो कोणों के बाहर क्रमशः चार स्त्री-देवताओं-चरकी, विदारी, पूतना एवं पापराक्ष्सी की स्थापना होनी चाहिये । ये चारों विना पद के ही बलि (वास्तु के निमित्त हविष) ग्रहण करती है । शेष देवों का पद कहा गया है ॥४१॥

विंशत्सूत्रैः सन्धिभिः सप्तवेदैः

षट्‌षट्‌संख्याभिश्चतुष्कैश्च षट्‌कैः ।

अर्कैः शूलैर्वेदसंख्याः सिराभिः

संयुक्तं स्याष्टकेनैकमेतत् ॥४२॥

इस प्रकार इक्यासी संख्याओं का एक पद वास्तुचक्र में मण्डलदेवताओं का होता है, जिसका विवरण अग्रलिखित है- २० + ७ + ६ + ६ + ६ +६ + ६ + १२ + ४ + ८ = ८१ अर्थात खड़ी और पड़ी दश-दश रेखायें होने से इक्यासी पद का वास्तुचक्र सम्पन्न होता है ॥४२॥

मयमतम् अध्याय ७- मण्डूकपद

चतुःषष्टिपदे मध्ये ब्रह्मणश्च चतुष्पदम् ॥४३॥

चौसठ पद वाले मण्डूक पद में मध्य के चार पद में ब्रह्मा होते है ॥४३॥

आर्यकादिचतुर्देवाः प्रागादित्रित्रिभागिनः ।

आपाद्यष्टामराः कोणेष्वर्धार्धपदभागिनः ॥४४॥

(ब्रह्मा के पश्चात् उनके चारों ओर) आर्यक आदि चार देवता (आर्य, विवस्वान्, मित्र, भूधर) पूर्व से आरम्भ होकर तीने-तीन पद में स्थित होते है । आप आदि आठ देवता (आप, आपवत्स, सविन्द्र, साविन्द्र, इन्द्र, इन्द्रराज, रुद्र एवं रुद्रजय) ब्रह्मा के चारों कोणों में आधे-आधे पद में प्रतिष्ठित होते हैं ॥४४॥

महेन्द्रराक्षसाद्याश्च पुष्पभल्लाटकादयः ।

दिशि दिश्यथ चत्वारो देवा द्विपदभोगिनः ॥४५॥

महेन्द्र, राक्षस, पुष्प एवं भल्लाटक - ये चारों देवता दिशाओं में (क्रमशः पूर्व, दक्षिण, पश्चिम एवं पूर्व में) दो-दो पद के भागी बनते है ॥४५॥

जयन्तश्चान्तरिक्षश्च वितथश्च मृषस्तथा ।

सुग्रीवो रोगमुखश्च दितिश्चैकैकभागिनः ॥४६॥

जयन्त, अन्तरिक्ष, वितथ, मृष, सुग्रीव, रोग, मुख्य एवं दिति को एक-एक पद प्राप्त होता है ॥४६॥

ईशाद्यष्टामराः शेषाः कोणेश्वर्धपदेश्वराः ।

एवं क्रमेण भुञ्जीरन् मण्डूके वास्तुदेवताः ॥४७॥

शेष बचे ईश आदि आठ देवता (ईश, पर्जन्य, अग्नि, पूषा, पितृदेवता, दौवारिक, वायु एवं नाग) कोणों पर आधा-आधा पद पाप्त करते है । इस प्रकार मण्डूक वास्तुपद में देवताओं को स्थान प्राप्त होता है ॥४७॥

स्वस्वप्रदक्षिणवशात् पदभुक्तिक्रमं विदुः ।

ब्रह्माणं च निरीक्ष्यैते स्थिआः स्वस्वपदेऽमराः ॥४८॥

अपने-अपने क्रम से ये सभी देवता बाँये से दाहिने पदों में स्थित होते है । सभी देवगण ब्रह्मा को देखते हुये अपने-अपने पदों में स्थान ग्रहण करते है ॥४८॥

मयमतम् अध्याय ७- वास्तुपुरुषविधान

षद्‌वंशमेकह्रदयं चतुर्मर्मं चतुःसिरम् ।

मेदिन्यां वास्तुपुरुषं निकुब्ज प्राक्शिरं विदुः ॥४९॥

वास्तुपुरुष की रचना - वास्तु-पुरुष निकुब्ज पूर्व की दिशा में सिर किये वास्तुभूमि पर स्थित होता है । उसके छः वंश (अस्थियाँ), चार मर्मस्थल, चार सिरायें एवं एक ह्रदय होते है ॥४९॥

तस्योत्तमाङ्ग विज्ञेयमार्यको नाम देवता ।

सविन्द्रो दक्षिणभुजः साविन्द्रः कक्षमुच्यते ॥५०॥

उस वास्तुपुरुष के सिर आर्यकसंज्ञक देवता होते है । सविन्द्र दाहिनी भुजा एवं साविन्द्र कक्ष होते है ॥५०॥

आपश्चैवापवत्सश्च सकक्षो वामतो भुजः।

विवस्वान् दक्षिणं पार्श्वं वामपार्श्वं महीधरः ॥५१॥

आप एवं आपवत्स कक्षसहित वाम भुजा, विवस्वान दक्षिण पार्श्व एव महीधर वाम पार्श्व बनते है ॥५१॥

मध्ये ब्रह्ममयः कायो मित्रः पुंस्त्वं विधीयते ।

इन्द्रश्चैवेन्द्रराजश्च दक्षिणः पाद ईरितः ॥५२॥

वास्तुपुरुष का मध्य शरीर ब्रह्मा से निर्मित होता है एवं मित्र उसके पुरुषलिङ्ग होते है । इन्द्र एवं इन्द्रराज वास्तुपुरुष के दक्षिण पाद कहे गये है ॥५२॥

रुद्रो रुद्रजयो वामपादः शेते त्वधोमुखः ।

वस्तुत्रिभागमध्ये तु वंशाः षट् प्रागुदङ्‌मुखाः ॥५३॥

रुद्रं एवं रुद्रजय इसके वाम पद है एवं वह अधोमुख होकर भूमि पर सोता है । इसके छः वंश (रेखायें) है, जो पूर्व एवं उत्तर की ओर होते है ॥५३॥

वस्तुमध्ये तु मर्माणि ब्रह्मा ह्रदयमुच्यते ।

निष्कूटांशाः सिरा ज्ञेया इत्येष पुरुषः स्मृतः ॥५४॥

वास्तुमण्डल के मध्य में वास्तुपुरुष के मर्मस्थल होते है एवं ब्रह्मा वास्तुपुरुष के ह्रदय है । वास्तुमण्डल के निष्कूट अंश (रेखायें) वास्तुपुरुष की सिरायें (रक्तवाहिनी शिराये) होती है ॥५४॥

गृहे गृहे मनुष्याणां शुभाशुभकरः स्मृतः ।

तस्याङ्गानि गृहाङ्गैश्च विद्वान् नैवोपपीडयेत् ॥५५॥

मनुष्यों के प्रत्येक गृह में वास्तुपुरुष का निवास होता है, जो गृह में रहने वालो के शुभ एवं अशुभ परिणाम का कारक होता है । विद्वान मनुष्य को चाहिये कि वास्तुपुरुष के अङ्गो को गृह के अङ्गों को गृह के अङ्गों (स्तम्भ, भित्ति आदि) से पीड़ित न करे ॥५५॥

व्याधयस्तु यथासंख्यं भर्तुरङ्गे तु संश्रिताः ।

तस्मात् परिहरेद् विद्वान् पुरुषाङ्गं तु सर्वथा ।

वास्तुपुरुष का जो-जो अङ्ग पीड़ित होता है, गृहस्वामी के उस-उस अङ्ग में रोग होता है । अतः विद्वान् गृहस्वामी को वास्तुपुरुष के अंगों पर निर्माणकार्य का सर्वथा त्याग करना चाहिये ।

मयमतम् अध्याय ७- पुनर्मण्डूकपद

चत्वारिंशच्च पञ्चैते देवतानां समुच्चयः ॥५६॥

अष्टाष्टांशे कस्य धस्तन्मुखाना-

मिष्टं गांशं व्यञ्जनं षोडशानाम् ।

अष्टानां कः षोडशानां खभागं

मण्डूकाख्ये स्थण्डिले तैतिलेषु ॥५७॥

पुनः मण्डूक- पदविन्यास - वास्तु-मण्डल में ४५ देवता होते है । मण्डूकसंज्ञक वास्तुमण्डल में चौंसठ पद होते है । केन्द्र में ब्रह्मा के चार पद होते है । ब्रह्मा की ओर मुख किये चार देवों के तीन-तीन पद, सोलह देवों के आधे-आधे पद, आठ देवों के एक-एक पद एवं सोलह के दो पद होते है ॥५६-५७॥

मयमतम् अध्याय ७- परमशायिपदम्

परमशायिपदे नवभागभाक्

कमलजो मुखतस्तु चतुःसुराः ।

रसपदा द्विपदा हि विदिक्स्थिता

बहिरथैकपदाः सकलामराः ॥५८॥

परमशायी वास्तु-मण्डल में ब्रह्मा को नौ पद प्राप्त होते है । उनकी ओर मुख किये चारों देवों को छः-छः पद, कोण में स्थित देवों को दो-दो पद एवं बाहर स्थित सभी देवों को एक-एक पद प्राप्त होता है ॥५८॥

इति मयमते वस्तुशास्त्रे पददेवताविन्यासो नाम सप्तमोऽध्यायः॥

====================


मयमतम् अध्याय ८     

Mayamatam chapter 8
मयमतम् अष्टमोऽध्यायः

मयमतम्‌वास्तुशास्त्र
मयमत अध्याय ८- बलिकर्म

दानवराजमयप्रणीतं मयमतम्‌

अथ अष्टमोऽध्यायः

(बलिकर्म)

देवानां स्वपदस्थानां बलिकर्म विधीयते ।

सामान्याहत्यमार्गेण ब्रह्मादीनां यथाक्रमम् ॥१॥

अपने-अपने वास्तुपद में स्थित वास्तुदेवों का बलिकर्म (पूजा एवं नैवेद्य) होना चाहिये । इनका बलिकर्म सामान्य आहत्य मार्ग (प्रत्येक देवता के अनुसार पूजा एवं नैवेद्य) से करना चाहिये । बलिकर्म में ब्रह्मा आदि देवों की क्रमानुसार पूजा करनी चाहिये ॥१॥

मयमत अध्याय ८- आहत्यबलि

गन्धमाल्यैश्च धूपेन पयसा मधुसर्पिषा ।

पायसौदनलाजैश्च ब्रह्मस्थानं समर्चयेत् ॥२॥

पूजन-सामग्री एवं नैवेद्य - बलिकर्म मे देवों को इस प्रकार क्रम देना चाहिये - ब्रह्मस्थान की पूजा गन्ध, माल्य, धूप, दूध, मधु, घी, खीर एवं धान के लावा से करनी चाहिये ॥२॥

आर्यके फलभक्ष्यं स्यान्माषान्नं च तिलानि च ।

विवस्वति विनिक्षिप्तं दधि दूर्वा च मित्रके ॥३॥

(इसके पश्चात् ब्रह्मा के चारो ओर स्थित देवों की पूजा होती है।) आर्यक का बलिकर्म फलनिर्मित भोज्य पदार्थ, उड़द एवं तिल से करना चाहिये । विवस्वान् को दधि एवं मित्रक को दूर्वा प्रदान करना चाहिये ॥३॥

महीधरे भवेद् दुग्धमेवमन्तर्बलिः स्मृतः ।

पर्जन्यस्याज्यमैन्द्रस्य नवनीतं सपुष्पकम् ॥४॥

महीधर को दूध प्रदान करना चाहिये । इस प्रकार वास्तुमण्डल के भीतर केन्द्रस्थ देवों का बलिकर्म सम्पन्न होता है (इसके पश्चात् बाह्य कोष्ठों के देवों का बलिकर्म होता है ।) पर्जन्य को घी एवं ऐन्द्र को पुष्पसहित नवनीत प्रदान करना चाहिये ॥४॥

इन्द्रे कोष्ठं च पुष्पं च मधु कन्दाश्च भास्करे ।

सत्यके मधुकं दद्याद् भृशाय नवनीतकम् ॥५॥

इन्द्र को कोष्ठ एवं पुष्प, सूर्य को कन्द एवं मधु, सत्यक को मधु तथा भृश को नवनीत प्रदान करना चाहिये ॥५॥

माषं रजनिचूर्णं च गगनस्य बलिं ददेत् ।

दुग्धाज्यं तगरं वह्नेः शिम्बान्नं पूष्णि पायसम् ॥६॥

आकाश को उड़द एवं हरताल, अग्नि को दूध, घी एवं तगरपुष्प तथा पूषा को शिम्बान्न (तरकारी) एवं पायस प्रदान करना चाहिये ॥६॥

कङ्‌क्वन्नं वितथे शीधु राक्षसे बलिरिष्यते ।

शिम्बान्नं कृसरं याम्ये गन्धर्वेऽखिलगन्धकम् ॥७॥

वितथ को पका हुआ कङ्कु, राक्षस को मदिरा, यम को तरकारी एवं खिचड़ी तथा गन्धर्व को सुगन्धि बलिरूप में प्रदान करना चाहिये ॥७॥

भृङ्गराजेऽब्धिमत्स्यः स्यान्मृषे मत्स्यौदनं विदुः ।

निऋतौ तैलपिण्याकं बीजं दौवारिके बलिः ॥८॥

भृङ्गराज को समुद्र की मछली, मृष को मछली एवं भात, निऋति को तेल में पका पिण्याक (पिण्डी या मुठिया) तथा दौवारिक को बीज की बलि देनी चाहिये ॥८॥

सुग्रीवे मोदकं पुष्पदन्तके पुष्पतोयकम्‌ ।

वरुणे पायसं धान्यं शोणितेनासुरे बलिः ॥९॥

सुग्रीव को लड्डू, पुष्पदन्त को पुष्प एवं जल, वरुण को दूध एवं धान्य (अन्न) तथा असुर को रक्त प्रदान करना चाहिये ॥९॥

सतिल तण्डुलं शोषे रोगे स्याच्छुष्कमत्स्यकम् ।

स्विन्नं हारिद्रकं वायौ नागे मद्यं च लाजकम् ॥१०॥

शोष को तिलयुक्त चावल, रोग को सूखी मछली, वायु को चर्बी एवं हरिद्रा (हल्दी) तथा नाग को मद्य एवं लावा प्रदान करना चाहिये ॥१०॥

धान्यचूर्णं हि मुख्यस्य दधि सर्पिश्च सम्मतम् ।

गुलौदनं तु भल्लाटे सोमे दुग्धौदनं ददेत् ॥११॥

मुख्य को अन्न का चूर्ण (आटा), दधि, एवं घृत, भल्लाट को गुड़ में पका भात एवं सोम को दूध-भात प्रदान करना चाहिये ॥११॥

शुष्कमांसं मृगे दद्याद् देवमातरि मोदकम् ।

उदितौ तिलभक्ष्येण क्षीरान्न सर्पिरीशके ॥१२॥

मृग को शुष्क मांस, देवमाता अदिति को लड्डू, उदिति को तिल-भोज्य एवं ईश को दुध में पका अन्न एवं घृत को बलिरूप में चढ़ाना चाहिये ॥१२॥

लाजं धान्यं सविन्द्रस्य साविन्द्रे गन्धतोयकम् ।

बस्तमेदस्तथा मुद्गचूर्णमिन्द्रेन्द्रराजयोः ॥१३॥

लावा एवं धान्य सविन्द्र को, सुगन्धित जल साविन्द्र को, बकरी का मेद एवं मूँग का चूर्ण इन्द्र एवं इन्द्रराज को प्रदान करना चाहिये ॥१३॥

रुद्रे रुद्रजये मांसं स्विन्नमापापवत्सयोः ।

कुमुदं मत्स्यमांसं च शङ्खकच्छपमांसकम् ॥१४॥

रुद्र एवं रुद्रजय को मांस तथा चर्बी, आप एवं आपवत्स को कुमुदपुष्प, मछली का मांस, शङ्ख (शङ्ख के मध्य स्थित मांस) एवं कछुये का मांस प्रदान करना चाहिये ॥१४॥

मद्यमाज्यं चरक्यास्तु विदार्या लवणो बलिः ।

पूतनायास्तिलं पिष्टमन्याया मुद्गसारकम् ॥१५॥

चरकी को मद्य एवं घृत, विदारी को लवण, पूतना को तिल एवं पिष्ट तथा पाप-राक्षसी को मूँग का सत्त्व प्रदान करना चाहिये ॥१५॥

मयमत अध्याय ८- साधारणबलि

साधारणबलिःशुद्धभोजनं सघृतं दधि ।

सर्वेषामपि देवानां गन्धादीनि ददेत् क्रमात् ॥१६॥

सामान्य रूप से सभी देवों को प्रदान की जाने वाली बलि इस प्रकार है- साधारण बलि घृत के सहित शुद्ध भोजन एवं दधि है । सभी देवों को क्रमशः गन्ध आदि प्रदान करना चाहिये ॥१६॥

कन्यका वाऽथ वेश्या वा बलिधारणयोग्यकाः ।

अङ्गन्यासकरन्यासेः पूतचेता यथाक्रमम् ॥१७॥

कन्या या वेश्या को बलि-पदार्थ धारण करने योग्य माना गया है । इन्हे अङ्गन्यास एवं करन्यास द्वारा पवित्र मन (एवं शरीर) वाली बनना चाहिये ॥१७॥

ओङ्कारादिनमोऽन्तेन स्वस्वनामाभिधाय च ।

दत्वा पूर्वं जलं पश्चात् साधारणबलिं ददेत् ॥१८॥

वास्तुदेवों का क्रमानुसार नाम लेना चाहिये । उनके नाम से पूर्व 'ॐ' एवं नाम के पश्चात् 'नमः' लगाना चाहिये । उन्हे प्रथमतः जलं एवं उसके पश्चात् साधारण बलि देनी चाहिये ॥१८॥

तत्तद्योग्यबलिं पश्चाद् देयं तोयं तथा बुधैः ।

ग्रामादीनां तु मण्डूकपदे परमशायिके ॥१९॥

इसके पश्चात् उनको विशिष्ट बलि प्रदान कर पीछे जल प्रदान करना चाहिये । विद्वानों के अनुसार ग्रामादि में मण्डूक वास्तुपद एवं परमशायिक वास्तुपद में भी बलि प्रदान करना चाहिये ॥१९॥

सन्तर्प्य देवता ह्येवं पूर्वोक्तविधिना क्रमात् ।

विसर्जयेत्ततो देवान् विन्यासार्थं तु मन्त्रवत् ॥२०॥

इस प्रकार पूर्व में कही गयी विधि से देवों को उनके क्रम के अनुसार तृप्त करके उन्हे विधिपूर्वक विसर्जित करना चाहिये, जिससे वास्तुक्षेत्र का निर्माण करने के लिये विन्यास (भवननिर्माण की योजना) किया जा सके ॥२०॥

ब्रह्माणं बाह्यदेवांश्च तत्तदुक्तपदे न्यसेत् ।

देवालयविधानार्थं द्वारार्थं ते प्रकीर्तिताः ॥२१॥

ब्रह्मा एवं बाह्य देवों को उनके-उनके स्थानों पर रखना चाहिये, जिससे देवालय एवं द्वार का विधान उनको ध्यान में रखते हुये किया जा सके ॥२१॥

शेषाश्च निष्पदाः सर्वे रक्षार्थ तु निवेशिताः ।

एवं ग्रामादिषु प्रोक्तं रहस्यमिदमीरितम् ॥२२॥

पद से रहित शेष सभी देवों को वास्तु की रक्षा के लिये स्थान देना चाहिये । इसी विधि से ग्रामादि में भी देवों का विन्यास करना चाहिये । इस प्रकार वास्तु-पदविन्यास एवं वास्तुदेवों के पूजन के रहस्य का वर्णन किया गया है ॥२२॥

कृतोपवासः स्थपतिः प्रभाते

विशुद्धदेहोऽविकलं गृहीत्वा ।

विशेषसामान्यबलिं सुराणां

यथोक्तनीत्या विदधीत सम्यक् ॥२३॥

प्रातःकाल से उपवास करते हुये स्थपति विशुद्ध शरीर एवं शान्त मन से वास्तु देवों की विशेष एवं सामान्य बलि को लेकर पूर्ववर्णित रीति से भली-भाँति पूजा करे एवं बलि प्रदान करे ॥२३॥

इति मयमते वस्तुशास्त्रे बलिकर्मविधानो नामाष्टमोऽध्यायः॥


============================


मयमतम् अध्याय ९      

Mayamatam chapter 9
मयमतम् नवमोऽध्यायः

मयमतम्‌वास्तुशास्त्र
मयमत अध्याय ९- ग्रामविन्यास

दानवराजमयप्रणीतं मयमतम्‌

अथ नवमोऽध्यायः

ग्रामविन्यासः

ग्रामादीनां मानं विन्यासं चापि वक्ष्यते विधिना ।

ग्रामयोजना - अब ग्राम आदि का नियमानुसार प्रमाण एवं विन्यास (निर्माण-योजना) का वर्णन किया जा रहा है।

मयमत अध्याय ९- पुनर्मानोपकरण

दण्डानां पञ्चशतं क्रोशं तद्‌द्विगुणमर्धगव्यूतम् ॥१॥

पुनः प्रमाण-चर्चा-पाँच सौ दण्डों का एक क्रोश एव उसके दुगने (दो क्रोश) का एक अर्धगव्यूत मान होता है ॥१॥

गव्यूतं तद्‌द्विगुणं ह्याष्टसहस्त्रं तु योजनं विद्यात् ।

अष्टधनुश्चतुरस्त्रा काकणिका तच्चतुर्गुणं माषम् ॥२॥

एक अर्धगव्यूत का दुगुना एक गव्यूत होता है । आठ हजार दण्ड का एक योजन होता है । आठ धनु (दण्ड) का चौकोर माप काकनीका एवं उसका चौगुना माप माष कहलाता है ॥२॥

माषचतुर्वर्तनकं तत्पञ्चगुणं हि वाटिका कथिता ।

वाटिकया युगगुणिता ग्रामकुटुम्बावनिः श्रेष्ठाः ॥३॥

माश का चार गुना वर्तनक एवं पाँच गुना वाटिकासंज्ञक माप होता है । वाटिका का चार गुना स्थान ग्राम मे एक परिवार के लिये उत्तम होता है ॥३॥

एवं भुगतमानं दण्डैस्तेषां तु वक्ष्यते मानम् ।

इस प्रकार दण्डमाप के द्वारा भूमि का मान होता है । उनका मान (इस प्रकार) कहा जा रहा है ।

मयमत अध्याय ९- ग्रामादिमानम्

ग्रामस्य शतसहस्त्रैर्दण्डेः पर्यन्तमानमिदमुक्तम् ॥४॥

ग्रामादि का प्रमाण - (सबसे बड़े) ग्राम का मान सौ हजार दण्ड कहा गया है ॥४॥

विंशतिसहस्त्रदण्डात्तत्समवृद्ध्या तु पञ्चमानं स्यात् ।

ग्रामे विंशतिभागे कुटुम्बभूमिस्तदेकभागेन ॥५॥

बीस हजार दण्ड से प्रारम्भ कर सम संख्या में मानवृद्धि करते हुये ग्रामों के पाँच प्रकार के प्रमाण होते है । ग्राम के बीस भाग में एक भाग एक कुटुम्ब की भुमि होती है ॥५॥

दण्डैः पञ्चशतैर्यद्धीनं ग्रामस्य मानमिदम् ।

तस्मात् पञ्चशतर्द्ध्या यावद्विंशत्सहस्त्रदण्डान्तम् ॥६॥

हीन (सबसे छोटे) ग्राम का मान पाँच सौ दण्ड का होता है । इससे प्रारम्भ कर पाँच सौ दण्ड बढ़ाते हुये बीस हजार दण्ड तक मान प्राप्त करना चाहिये ॥६॥

प्रोक्तं चत्वारिंशद्भेदं ग्रामस्य मानमिदम् ।

द्विसहस्त्रदण्डमानं सार्धसहस्त्रं सहस्त्रदण्डं च ॥७॥

ग्राम के चालीस भेद होते है । यह ग्राम का मान है । (चौड़ाई में) दो हजार दण्ड, एक हजार पाँच सौ दण्ड तथा हजार दण्ड (ग्राम का मान है) ॥७॥

नवशतमथ सप्तशतं पञ्चशतं त्रिशतमिति च विस्तारम् ।

नगरस्य सहस्त्रादिद्विसहस्त्रान्तं च दण्डमानं स्यात् ॥८॥

नौ सौ, सात सौ, पाँच सौ एवं तिन सौ (ग्राम का) विस्तार होता है । नगर का दण्डमान एक हजार दण्ड से प्रारम्भ कर दो हजार दण्डपर्यन्त होता है ॥८॥

नगरस्याष्टसहस्त्रैर्दण्डेः पर्यन्तमानमिदम् ।

द्विद्विसहस्त्रक्षयतो द्विसहस्त्रान्तं चतुर्विधं मानम् ॥९॥

 (सबसे बड़े) नगर का मान आठ हजार दण्ड होता है । दो-दो हजार दन्ड कम करते हुये नगर के चार प्रकार के मान प्राप्त होते है ॥९॥

ग्रामः खेटः खर्वटमथ दुर्गं नगरमिति च पञ्चविधम् ।

द्ण्डैस्तेषां मानं वक्ष्येऽहं त्रित्रिभेदाभिन्नानाम् ॥१०॥

ग्राम, खेट, खर्वट, दुर्ग एवं नगर - ये पाँच प्रकार के (वसति-विन्यास) होते है । अब मै (मय ऋषि) दण्ड के द्वारा प्रत्येक के तीन- तीन भेद कहता हूँ ॥१०॥

चतुराधिकषष्टिदण्डो ग्रामः स्याद्धीनहीनमिति कथितः ।

ग्रामस्य मध्यमस्य द्विगुणं त्रिगुणं तथोत्तमं प्रोक्तम् ॥११॥

छोटे मे भी सबसे छोटा ग्राम चौसठ दण्ड होता है । मध्यम ग्राम का उसका दुगुना एवं उत्तम तीन गुना होता है ॥११॥

षट्‌पञ्चाशद्‌दिशतं हीनं खेटं सविंशति त्रिशतम् ।

मध्यममुत्तममेवं सचतुरशीति त्रिशतदण्डम् ॥१२॥

छोटे खेट का माप दो सौ छप्पन, मध्यम खेट का तीन सौ बीस तथा उत्तम खेट का माप तीन सौ चौरासी दण्ड होता है ॥१२॥

अष्टौ चत्वारिंशच्चतुःसह्तं द्वादशं च पञ्चशतम् ।

षट्‌सप्ततिपञ्चशतं हीनं मधोत्तमं च खर्वटकम् ॥१३॥

छोटे खर्वट का माप चार सौ अड़तालीस, मध्यम खर्वट का माप पाँच सौ बारह तथा उत्तम खर्वट का माप पाँच सौ छिहत्तर दण्ड कहा गया है ॥१३॥

चत्वारिंशत्षट्‌शतमधमं दुर्गं चतुःसप्तशतदण्डम् ।

मध्यममुत्तमदुर्गं सप्तशतं षष्टिरष्टौ हि ॥१४॥

कनिष्ठ दुर्ग छः सौ चालीस दण्ड, मध्यम दुर्ग सात सौ चार दण्ड एवं उत्तम दुर्ग सात सौ अड़सठ दण्ड का होता है ॥१४॥

द्वात्रिंसदष्टशतकं नगरं षण्णवत्यष्टशतदण्डम् ।

षष्टिर्नवशतमधमं मध्यममुत्कृष्टमिति यथासंख्यम् ॥१५॥

कनिष्ठ नगर आठ सौ बत्तीस दण्ड, मध्यम नगर आठ सौ छियानबे दण्ड तथा उत्तम नगर नौ सौ साठ दण्ड माप का होता है ॥१५॥

षोडशदण्डविवृद्ध्या प्रत्येकं नवविधं भवति ।

द्विगुणं त्रिपादमर्धं पादं तेषां मुखायतं विपुलात् ॥१६॥

सोलह दण्ड की वृद्धि करते हुये प्रत्येक के नौ भेद होते है । इनकी लम्बाई चौड़ाई की दुगुनी, तीन चौथाई, आधी या चौथाई अधिक होती है ॥१६॥

व्यासषडष्टांशैकं चतुरस्त्रं वा यथेष्टं स्यात् ।

तस्मिन् विपुलायामे दण्डैरोजैः प्रमाणमात्तव्यम् ॥१७॥

अथवा छः या आठ भाग अधिक हो सकता है । इच्छानुसार इसकी लम्बाई-चौड़ाई समान भी हो सकती है । इनकी लम्बाई एवं चौड़ाई विषम दण्डसंख्या में होनी चाहिये ॥१७॥

शेषं वाटधरार्थं ग्रामादिषु सर्ववस्तुषु च ।

शेष का सम्बन्ध उस क्षेत्र से होता है, जिस पर निर्माणकार्य नहीं हुआ रहता । इस विधि का प्रयोग सभी ग्राम आदि वास्तुक्षेत्रों पर होता है ।

मयमत अध्याय ९- आयादि

आयादिसम्पदर्थं वृद्धिं हानिं च यष्टिभिः कुर्यात् ॥१८॥

आयादि को प्राप्त करने के लिये दण्डो को बढ़ाया-घटाया जा सकता है ॥१८॥

आयव्ययर्क्षयोन्यायुभिरथ तिथिभिश्च वारैश्च ।

यजमानवस्तुनामजन्मर्क्षेणाविरोधिकं यत्तु ॥१९॥

जिस वास्तु का माप आय, व्यय, नक्षत्र, योनि, आयु, तिथि एवं वार के विपरीत न हो एवं न ही यजमान (गृहस्वामी) के नाम, जन्मनक्षत्र अथवा स्थान से विपरीत होना चाहिये (कहने का तात्पर्य यह है कि ग्राम आदि वसतिविन्यास के सभी विचारणीय बिन्दु गृहस्वामी एवं उसकी भूमि के अनुकूल होने चाहिये) ॥१९॥

तन्मानेन समेत गृह्णीयात् सर्वसम्पत्यै ।

व्यासायामसमूहे वसुनिधिगुणिते दिनेशधर्मह्रते ॥२०॥

सभी प्रकार की सम्पत्तियो की प्राप्ति के लिये वास्तुक्षेत्र को उसके मान समेत ग्रहण करना चाहिये । वास्तुक्षेत्र के चौड़ाई एवं लम्बाई को जोड़ कर आठ से एवं नौ से गुणा करना चाहिये । प्राप्त गुणनफल में क्रमशः बारह एवं दश का भाग देना चाहिये ॥२०॥

आयव्ययमवशिष्टं रामघ्नेऽष्टापह्रच्छेषम् ।

ध्वजधूमसिंहश्वावृषखरगजकाकाश्च योनिगणाः ॥२१॥

शेष संख्या से क्रमशः आय एवं व्यय का ज्ञान करना चाहिये । (लम्बाई एवं चौड़ाई के योग में) तीन से गुणा कर आठ से भाग देने पर जो शेष बचे, उससे योनियों की प्राप्ति होती है । ये योनियाँ ध्वज, धूम, सिंह, श्वान, वृष, खर, गज एवं काक कही गई है ॥२१॥

अष्टौ योनय उदिता ध्वजरिवृषहस्तिनः शुभदाः ।

पुनरपिवसुभिर्गुणिते त्रिनवाहत्या फलं वयः शिष्टम् ॥२२॥

 (उपर्युक्त) आठ योनियाँ कही गई है । इनमे ध्वज, सिंह, वृष एवं गज प्रशस्त है । पुनः (लम्बाई एं चौड़ाई के योग में) आठ का गुना कर सत्ताईस का भाग देने पर भागफल से वय का ज्ञान होता है ॥२२॥

नक्षत्रं परिणाहे त्रिंशद्व्याप्ते तिथिर्यमीशह्रते ।

वारं सूर्यमुखं स्याद् बुद्धैवं सर्ववस्तु करणीयम् ॥२३॥

लम्बाई एवं चौड़ाई के योग में तीस का भाग देने पर शेष संख्या से सौर दिनों का ज्ञान होता है । प्रथम वार रविवार होता है । सभी प्रकार के वास्तुओं में इसी प्रकार ज्ञात कर कार्य करना चाहिये ॥२३॥

आयाधिकमथ सुखदं व्ययमधिकं सर्वनाशं स्यात् ।

विपरीते तु विपत्त्यै तस्मात् सम्यक् परीक्ष्य कर्तव्यम् ॥२४॥

आय का अधिक होना सुखदायक होता है एवं व्यय का अधिक होना नाश का कारण होता है । इसके विपरीत होना विपत्तिकारक होता है । अतः भली-भाँति इसकी परीक्षा करने के पश्चात् ही कार्य करना चाहिये ॥२४॥

मयमत अध्याय ९- विप्रसंख्या

द्वादशसहस्त्रविप्रैर्यन्निष्ठितमुत्तमोत्तमं ग्रामम् ।

दशसाहस्त्रैर्मध्यममधमं स्यादष्टसाहस्त्रैः ॥२५॥

ब्राह्मणों की संख्या - सर्वश्रेष्ठ ग्राम वह है, जहाँ बारह हजार ब्राह्मण हों । मध्यम ग्राम में दस हजार तथा छोटे ग्राम में आठ हजार ब्राह्मण होते हैं ॥२५॥

सप्तसहस्त्रैर्विप्रैर्मध्यमोत्तममित्यभीष्टं स्यात् ।

षट्‌साहस्त्रैर्मध्यममधमं तु पञ्चसाहस्त्रैः ॥२६॥

सात हजार ब्राह्मण मध्योत्तम ग्राम में होते है । छः हजार ब्राह्मण मध्यम-मध्यम ग्राम मे तथा पाँच हजार ब्राह्मण मध्यम के अधम ग्राम मे होते है ॥२६॥

अधमोत्तमं तु चातुःसाहस्त्रैस्तु त्रिसाहस्त्रैः ।

अधमसमं द्विसहस्त्रैरधमाधममेव निर्दिष्टम् ॥२७॥

अधमोत्तम (छोटे ग्राम मे उत्तम) ग्राम मे चार हजार, अधमसम (छोटे मे मध्यम) ग्राम मे तीन हजार तथा अधमाधम (छोटे में सबसे छोटे) ग्राम मे दो हजार ब्राह्मण रहते है ॥२७॥

साहस्त्रैर्द्विजसङ्घैर्नीचोत्तममाहुराचार्याः ।

सप्तशतैरधममध्यममिह पञ्चशतैस्तु नीचाल्पम ॥२८॥

नीचोत्तम ग्राम में एक हजार ब्राह्मण रहते है । नीच-मध्यम ग्राम में सात सौ एवं नीचाल्प ग्राम में पाँच सौ ब्राह्मण होते है, ऐसा आचार्यों का कथन है ॥२८॥

साष्टशतं तु द्विगुणं त्रिगुणं वेदाधिकं तथाशीतिः ।

अष्टाष्टकपञ्चाशद् द्वात्रिंशच्च त्रिरष्टौ हि ॥२९॥

ब्राह्मणों के आवास की दृष्टी से दस प्रकार के क्षुद्रक ग्राम इस प्रकार है - एक हजार आठ, दो हजार सोलह, तीन हजार चौबीस, चौरासी, चौंसठ, पचास, बत्तीस तथा चौबीस ॥२९॥

द्वादशषोडशविप्रैर्दशभेदं क्षुद्रकं ग्रामम् ।

अन्यदशक्तानां चेद् दानं दशभूसुरान्तमेकादि ॥३०॥

बारह एवं सोलह ब्राह्मण (आवास) की दृष्टी से क्षुद्रक ग्राम के दस भेद होते है । यदि ऐसा न हो तो एक से दस ब्राह्मण को भूमि दान मे देना चाहिये ॥३०॥

एककुटुम्बिसमेतं कुटिकं स्योदेक भोगमिति कथितम् ।

तस्य सुखालयमिष्टं शेषाणां दण्डकादीनि ॥३१॥

जिस ग्राम में एक ब्राह्मण-परिवार रहता हो, उसे 'कुटिक' ग्राम तथा 'एकभोग' ग्राम कहते है । वहाँ 'सुखालय' प्रशस्त होता है तथा 'दण्डक' आदि अन्य ग्रामो में प्रशस्त होता है ॥३१॥

युग्मायुग्मविभागैर्द्विविधं स्यात् सर्ववस्तुविन्यासम् ।

युग्मे सूत्रपथं स्यादसमे पदमध्यमे च वीथी स्यात् ॥३२॥

अन्योन्यसङ्करश्चेदशुभं स्यात् सर्वजन्तूनाम् ।

सभी प्रकार के वास्तु-विन्यास दो विभागों-युग्म एवं अयुग्म (सम संख्या एवं विषम संख्या) मे रक्खे जाते है । युग्म वास्तुविन्यास मे सूत्रपथ से मार्गविन्यास एवं अयुग्म विन्यास मे मध्यम पद से वीथी का विन्यास किया जाता है ॥३२॥

मयमत अध्याय ९- ग्रामनामानि

दण्डकमपरं स्वस्तिकमित ऊर्ध्वं प्रस्तरं चैव ॥३३॥

पश्चात् प्रकीर्णकं स्यान्नन्द्यावर्तं परागमथ पद्मम् ।

स्याच्छ्रीप्रतिष्ठितेनैवाष्टविधं ग्राममुद्दिष्टम् ॥३४॥

ग्रामो के नाम - ग्राम आठ प्रकार के होते है - दण्डक, स्वस्तिक, प्रस्तर, प्रकीर्णक, नन्द्यावर्त, पराग, पद्म एवं श्रीप्रतिष्ठित ॥३३-३४॥

मयमत अध्याय ९- वीथिविधानम्

सर्वेषां ग्रामाणां मङ्गलवीथ्यावृता बहिस्त्वबहिः ।

ब्रह्मस्थानं ह्युदितं तस्मिन् देवालयं तु वा पीठम् ॥३५॥

मार्ग-विधान - सभी ग्राम अन्दर एवं बाहर से मङ्गलजीवी से आवृत होते है । ग्राम मे ब्रह्मस्थान (मध्य भाग) में देवालय या पीठ (देवों के निमित्त बना चबूतरा) होता है ॥३५॥

एकद्वित्रिचतुर्भिः पञ्चभिरपि कामुकैश्च मार्गतीतः ।

प्राक्प्रत्यग्गतमार्गा ऋतुदण्डमहापथाख्यास्ते ॥३६॥

मार्गों की चौड़ाई एक, दो, तीन, चार या पाँच कार्मुक (दण्ड) होती है; किन्तु पूर्व से पश्चिम जाने वाले 'महापथ' संज्ञक मार्ग छः दण्ड चौड़े होते है ॥३६॥

मध्यमयुक्ता वीथी ब्रह्माख्या सैव नाभिः स्यात् ।

द्वारसमेता वीथी राजाख्या च द्विपार्श्वतः क्षुद्र ॥३७॥

ग्राम की मध्य-वीथी 'ब्रह्मवीथी' होती है । वही ग्राम की नाभि होती है । द्वार से युक्त वीथी 'राजवीथी' होती है । दोनो पार्श्वों से बनी वीथी 'क्षुद्रा' होती है ॥३७॥

सर्वाः कुट्टिमकाख्या मङ्गलवीथी तथैव रथमार्गम् ।

तिर्यग्द्वारसमेता नाराचपथा इति ख्याता ।

उत्तरदिङ्‌मुखमार्गाः क्षुद्रार्गलवामनाख्यपथाः ॥३८॥

सभी विथियाँ 'कुट्टिमका' संज्ञक होती है । इसी प्रकार मङ्गलवीथी 'रथमार्ग' कहलाती है । तिर्यग द्वार (प्रधान द्वार का सहायक द्वार) युक्त वीथियाँ 'नाराचपथा' कहलाती है । उत्तर की ओर जाने वाले मार्ग 'क्षुद्र', 'अर्गल' एवं 'वामन कहे जाते है ॥३८॥

ग्रामावृता मङ्गलवीथिकाख्या पुरावृता या जनवीथिका स्यात् ।

तयोस्तु रथ्याभिहिताभिधा स्यात् पुरातनैरन्यतमेष्वथैवम् ॥३९॥

ग्राम को घेरने वाली वीथी 'मङ्गलवीथिका' तथा पुर को आवृत करने वाल वीथी 'जनवीथिका' होती है । इन दोनों को 'रथ्या' भी कहा जाता है । प्राचीन विद्वानों के अनुसार अन्य मार्गो को भी इसी प्रकार समझना चाहिये ॥३९॥

मयमत अध्याय ९- ग्रामभेद

द्विजकुलपरिपूर्ण वस्तु यन्मङ्गलाख्यं

नृपवणिगभियुक्तं वस्तु यत्तत् पुरं स्यात् ।

तदितरजनवासं ग्राममित्युच्यतेऽस्मिन्

मठमिति पठितं यत्तापसानां निवासम् ॥४०॥

ग्राम के भेद - ब्राह्मणों से परिपूर्ण वसति-विन्यास को 'मङ्गल' कहते है । राजा (क्षत्रिय) तथा व्यापारियों से युक्त स्थान 'पुर' कहलाता है । जहाँ अन्य जन निवास करते है, उसे 'ग्राम' कहते है । जहाँ तपस्वियो का निवास होता है, उसे 'मठ' कहते है ॥४०॥

प्रागुदगग्रं मार्गं ककनीकृतदण्डवत्तु तन्मध्ये ॥४१॥

द्वारचतुष्टययुक्तं दण्डकमिति भण्यते मुनिभिः ।

द्ण्डवदेका वीथी साप्येवं दण्डकं प्रोक्तम् ॥४२॥

पूर्व एवं उत्तर की ओर सीधी रेखा से बने हुये दण्ड के समान मार्ग होते है एवं चार द्वार से युक्त होते है । ऐसे ग्राम को मुनिजन दण्डक कहते है । जहाँ दण्ड के सदृश एक वीथी होती है, उसे भी 'दण्डक' ग्राम कहते है ॥४१-४२॥

नवपदयुक्ते ग्रामे परितो मार्गं पदस्य तस्य बहिः ।

तस्मात् प्रागुदगग्रात् प्राग्वीथी दक्षिणाग्रा सा ॥४३॥

नौ पदों से युक्त ग्राम में पद से बाहर चारो ओर एक मार्ग होता है । एक वीथी उत्तर-पूर्व से प्रारम्भ होकर पूर्व की ओर जाती है । वह दक्षिण से प्रारम्भ होती है ॥४३॥

तस्मात् प्राग्दक्षिणतो दक्षिणवीथी प्रतीचिमुखा ।

तस्मादवागपरतः पश्चिमवीथ्यग्रमुत्तरतः ॥४४॥

दक्षिण वीथी पूर्व-दक्षिण से प्रारम्भ होकर पश्चिम की ओर जाती है । दक्षिण से पश्चिम होकर जाने वाली वीथी उत्तर की ओर जाती है ॥४४॥

अपरोत्तरतस्तस्मादुत्तरवीथ्यां मुखं प्राच्याम् ।

एतत् स्वस्तिकमुदितं स्वस्त्याकृत्या चतुर्मार्गम् ॥४५॥

दूसरी वीथी उत्तर से प्रारम्भ होती है, इसलिये उत्तरवीथी है । इसका मुख पूर्व की ओर होता है । इस ग्राम को 'स्वस्तिक' कहा गया है । इसके चार मार्ग स्वस्तिक की आकृति के होते है ॥४५॥

प्राक्प्रत्यग्गतमार्गैस्त्रिभिरुदगग्रैस्त्रिभिश्चतुर्भिरथो

पञ्चाभिरपि षट्‌सप्तभिरपि युक्तं प्रस्तरं पञ्च ॥४६॥

'प्रस्तर' ग्राम पाँच प्रकार के होते है । इसमें पूर्व से पश्चिम तीन मार्ग जाते है । उत्तर से जाने वाले मार्ग तीन, चार, पाँच, छः या सात होते है ॥४६॥

प्रागग्रैस्तु चतुर्भिर्द्वादशशिवप~द्‌क्तिनन्दवसुमार्गैः ।

उदगग्रैरभियुक्तं ह्येतत् प्रोक्तं प्रकीर्णकं पञ्च ॥४७॥

'प्रकीर्णक' ग्राम पाँच प्रकार के होते है । इसमे चार मार्ग पूर्व से पश्चिम जाते है । उत्तर से बारह, ग्यारह, दस, नौ या आठ मार्ग जाते है ॥४७॥

प्राक्प्रत्यग्गतमार्गैः पञ्चभिरुदगग्रैस्त्रयोदशभिः ।

त्रिःसप्तभिरथ तिथिभिः षोडशभिः सप्तदशभिरपि मार्गैः ॥४८॥

 (नन्द्यावर्त ग्राम का लक्षण इस प्रकार है-) पाँच सड़के पूर्व से पश्चिम की ओर जाती है । उत्तर दिशा से तेरह, इक्कीस, पन्द्रह, सोलह एवं सत्रह मार्गो द्वारा । (इस ग्राम का विन्यास किया जाता है) ॥४८॥

युक्तं नन्द्यावर्तं दिक्षु चतुर्द्वारसंयुक्तम् ।

नन्द्यावर्ताकृत्या बाह्ये द्वारैरबाह्यतो मार्गैः ॥४९॥

नन्द्यावर्त ग्राम (उपर्युक्त मार्गो से) युक्त होता है । यह नन्द्यावर्त आकृति का होता है । बाहर की ओर जाने वाले मार्गो के बाहर चारो दिशाओं में चार द्वार होते है ॥४९॥

युक्तानेकैर्युक्तं नन्द्यावर्ताभमिदमुदितम् ।

आद्यैरष्टादशभिर्द्वाविंशत्यङ्गकैरुदग्वक्त्रैः ॥५०॥

अनेक मार्गो के आपस मे संयुक्त होने से अनेक मार्ग-संयोग (तिराहे, चौराहे आदि) बनते है । नन्द्यावर्त की आकृति के सदृश होने के कारण इस ग्राम को 'नन्द्यावत' कहते है ।

पराग ग्राम का लक्षण इस प्रकार है - यहाँ अट्ठारह से बाईस संख्या तक मार्ग उत्तर से जाते है ॥५०॥

षड्‌भिः प्राङ्‌मुखमार्गैर्युक्तं ह्येतत् परागमिति कथितम् ।

प्राक्प्रत्यग्गतमार्गैः सप्तभिरुदगग्रैस्त्रिवेदशरैः ॥५१॥

छः मार्ग पूर्व से निकलते है । इस ग्राम को 'पराग' कहते है । (पद्म ग्राम में) पूर्व-पश्चिम में सात मार्ग होते है तथा उत्तर से तीन, चार, पाँच- ॥५१॥

षट्‌सप्तभिरपि युकैर्विंशतिभिः पञ्चधा पद्मम् ।

अष्टभिरथ पूर्वाग्रैरुदगग्रैः साष्टविंशतिभिः ॥५२॥

छः या सात मार्ग निकलते है तथा बीस मार्ग-संयोग बनते है । इस प्रकार 'पद्म' ग्राम के पाँच भेद बनते है । (श्रीप्रतिष्ठित ग्राम में) आठ मार्ग पूर्व दिशा से तथा अट्ठाईस से प्रारम्भ कर ॥५२॥

आद्यैर्द्विः षोडशभिर्मार्गैरन्त्यैर्युतं यत्तु ।

तच्छ्रीप्रतिष्ठितं स्यादष्टविधं ग्राममुद्दीष्टम् ॥५३॥

बत्तीस संख्या तक मार्ग उत्तर दिशा से निकलते है । इसे 'श्रीप्रतिष्ठित' ग्राम कहते है । इस प्रकार आठ प्रकार के ग्राम होते है ॥५३॥

अथवा श्रीवत्सादिकमुपनेतव्यं तु विन्यासम् ।

सर्वेषां ग्रामाणां नाभिं न प्रोतयेन्मतिमान् ॥५४॥

अथवा 'श्रीवत्स' आदि अन्य ग्रामों का भी विन्यास करना चाहिये । सभी ग्रामों के नाभि (केन्द्र-स्थल) को बुद्धिमान व्यक्ति को विद्ध नही करना चाहिये ॥५४॥

ग्रामे वाऽथ गृहे वा दण्डच्छेदोऽपि नैब कर्तव्यः ।

सकलाद्यासनकान्तं विन्यासार्थं पदं बुधैर्ग्राह्यम् ॥५५॥

ग्राम अथवा गृह में दण्डच्छेद नही करना चाहिये । बुद्धिमान व्यक्ति को ग्राम अथवा गृह के विन्यास हेतु सकल (एकपद वास्तु) से लेकर आसन (एक हजार पद वास्तु) तक (किसी उपयुक्त) पदविन्यास को ग्रहण करना चाहिये ॥५५॥

क्षुद्रग्रामे मार्गाश्चत्वारश्चाष्ट मध्यमे ग्रामे ।

द्वादश षोडश मार्गा ग्रामेषूत्कृष्टकेषु मताः ॥५६॥

छोटे ग्राम में चार मार्ग, मध्यम ग्राम में आठ मार्ग एवं उत्तम ग्राम में बारह अथवा सोलह मार्ग होते है ॥५६॥

मयमत अध्याय ९- द्वाराणि

भल्लाटे च महेन्द्रे राक्षसपादे तु पुष्पदन्तपदे ।

द्वारायतनस्थानं जलमार्गाश्चापि चत्वारः ॥५७॥

द्वार - भल्लाट, महेन्द्र, राक्षस एवं पुष्पदन्त पद द्वारस्थापन के स्थान है तथा जलमार्ग भी चार है ॥५७॥

वितथपदेऽथ जयन्ते सुग्रीवांशे च मुख्यदेवपदे ।

भृशपूषभृङ्गराजा दौवारिकशोषनागादितिजलदाः ॥५८॥

जलमार्ग के चार वास्तु-पद वितथ, जयन्त, सुग्रीव एवं मुख्य है । भृश, पूषा, भृङ्गराज, दौवारिक, शोष, नाग, दिति एवं जलद ॥५८॥

स्थानमुपद्वाराणामष्टौ देवा इमे कथिताः ।

त्रिकरं पञ्चकरं तत्‌ सप्तकरं द्वारविस्तरम् ॥५९॥

इन आठ वास्तुदेवों के पद उपद्वार के स्थान है । इन उपद्वारों का विस्तार तीन, पाँच या सात हस्त होता है ॥५९॥

तारद्विगुणोत्सेधं चाध्यर्ध्यं वाङ्‌घ्रिहीनं तत् ।

सर्वेषां ग्रामाणां परितः परिखा बहिश्च वप्राश्च ॥६०॥

इन उपद्वारों की ऊँचाई उसकी चौड़ाई की दुगुनी, डेढ़ गुनी अथवा तिन चौथाई होनी चाहिये । सभी ग्रामों के चारो ओर बारह परिका (खाई) एवं वप्र (प्राचीर, घेरने वाली भित्ति) होनी चाहिये ॥६०॥

ग्रामादयोऽपि नद्या दक्षिणतीरे तदन्वितायामाः ।

नवनववसुवसुभागे मध्ये ब्राह्मं ततः परं दैवम् ॥६१॥

नदि के दक्षिण तट पर उससे घिरे ग्राम (उत्तम) होते है । इक्यासी वास्तुपद एवं चौसठ वास्तुपद-विन्यास से युक्त ग्राम का मध्य भाग ब्राह्मक्षेत्र एवं इसके पश्चात् दैव क्षेत्र होता है ॥६१॥

मानुषमथ पैशाचं क्रमशः सङ्कल्प्य युक्त्या तु ।

दैविकमानुषभागे विप्राणां स्याद् गृहश्रेणी ॥६२॥

इसके पश्चात् मानुष एवं पैशाच क्षेत्र का निश्चय करना चाहिये । दैव एवं मानुष क्षेत्र में ब्राह्मणों के गृह होने चाहिये ॥६२॥

कर्मोपजीविनां स्यात्पैशाचे तत्र वा द्विजावासम् ।

तस्मिन् सुरगणभवनं क्रमशः प्रागादिषु स्थाप्यम् ॥६३॥

अपने कार्य के द्वारा अपनी आजीविका चलाने वालों का गृह पैशाच क्षेत्र में होना चाहिये अथवा वहाँ ब्राह्मणों का आवास होना चाहिये । उनके मध्य पूर्व आदि दिशाओं में क्रमानुसार देवालय की स्थापना करनी चाहिये ॥६३॥

मयमत अध्याय ९- प्रासादस्थान

एतस्याभ्यन्तरे विप्रदेवतास्थापनं भवेत् ।

शिवहर्म्यं च ग्रामाणां समं बाह्येऽथवा भवेत् ॥६४॥

वास्तु-क्षेत्र के भीतर ब्राह्मण एवं देवता की स्थापना करनी चाहिये । शिवालय की स्थापना ग्राम के बाहर होनी चाहिये अर्थात् शिवालय की स्थापना इच्छानुसार ग्राम के भीतर या बाहर कही भी हो सकती है ॥६४॥

भृङ्गराजांशके वाऽपि पावके तु विनायकम् ।

ऐशांशे शिवहर्म्यं स्यात् सौम्ये वानान्तरेषु वा ॥६५॥

भृङ्गराज के या पावक के भाग पर विनायक का मन्दिर होना चाहिये । ईश के पद पर, सोम के पद पर अथवा अन्य किसी वास्तुपद पर शिवमन्दिर की स्थापना करनी चाहिये ॥६५॥

बाह्येऽस्य तु गृहश्रेणी मानेन विधिना कुरु ।

शैवानां परिवाराणां प्रोक्तं स्थानमिहोच्यते ॥६६॥

देवालय के बाहर गृहो की श्रेणी पूर्ववर्णित मान के अनुसार नियमपूर्वक होनी चाहिये । शिव के परिवार-देवताओ के स्थान का यहाँ वर्णन किया जा रहा है ॥६६॥

सूर्यपदे सौरं स्यादग्निपदे कालिकावेश्म ।

भृशभागे विष्णुगृहं याम्यायां षण्मुखस्थानम् ॥६७॥

सूर्य के वास्तुपद पर सूर्यदेवता का स्थान एवं अग्नि के पद पर कालिका का मन्दिर होना चाहिये । भृश के वास्तुपद पर विष्णुमन्दिर तथा यम के पद पर षण्मुख (कार्तिकेय) का मन्दिर होना चाहिये ॥६७॥

भृशभागे मृगांशे तु नैऋत्यां केशवालयम् ।

सुग्रीवांशे गणाध्यक्षः पुष्पदन्तपदेऽपि वा ॥६८॥

भृश, मृग या नैऋत्य स्थान पर केशव का मन्दिर होना चाहिये । सुग्रीव के पद पर या पुष्पदन्त के पद पर गणाध्यक्ष (गणेश) का मन्दिर होना चाहिये ॥६८॥

आर्यकभवनं निऋते वरुणे विष्णोर्विमानं स्यात् ।

स्थानकमासनशयनं धाम्न्येतस्मिन् क्रमेण चोर्ध्वतलात् ॥६९॥

आर्यक का भवन नैऋत्य कोण मे एवं विष्णु का विमान (देवालय) वरुण के पद पर होना चाहिये । मन्दिर में ऊपरी तल से क्रमशः विष्णु की स्थानक (खड़ी), आसन (बैठी) एवं शयन प्रतिमा होनी चाहिये ॥६९॥

अथवा मूलतलं घनमुपरितले स्थानकं प्रोक्तम् ।

सुगतालयमथ सुगले भृङ्गनृपे चैव जिनधाम ॥७०॥

अथवा भूतल पर बड़ी एवं भारी तथा ऊपरी तल पर स्थानक मुद्रा में विष्णुप्रतिमा होनी चाहिये । सुगल के पद पर सुगत (बुद्ध) की प्रतिमा एवं भृङ्गराज के पद पर जिन-देवालय होना चाहिये ॥७०॥

मदिरालयमथ वायौ मुख्ये कात्यायनीवासः ।

सोमे धनदगृहं वा मातृणामालयं तत्र ॥७१॥

वायु के पद पर मदिरा का मन्दिर, मुख्य के पद पर कात्यायनी का मन्दिर, सोम के पद पर धनद (कुबेर) का मन्दिर अथवा मातृदेवियों का मन्दिर होना चाहिये ॥७१॥

ईशे शङ्करभवनं पर्जन्यांशे जयन्ते वा ।

सोमे धनदगृहं वा शोषपदे वा विधातव्यम् ॥७२॥

शिवालय ईश, पर्जन्य या जयन्त के पद पर, कुबेर का मन्दिर सोम अथवा शोष के पद पर निर्मित कराना चाहिये ॥७२॥

तत्र गजाननभवनं ह्रदितौ वा मातृकोष्ठं स्यात् ।

मध्ये विष्णोर्धिष्ण्यं तत्र सभामण्डपं प्रोक्तम् ॥७३॥

वही गणेश का भवन होना चाहिये । अथवा अदिति के पद पर मातृदेवियो का मन्दिर होना चाहिये । मध्य में विष्णु का मन्दिर होना चाहिये । वही सभामण्डप भी होना चाहिये- ऐसा कहा गया है ॥७३॥

ब्रह्मस्थानैशाने वाग्नेय्यां वा सभास्थानम् ।

तदुदक्पश्चिमभागे हरिसदनं दक्षिणे परतः ॥७४॥

अथवा सभास्थल ब्रह्मा के पद पर ईशान कोण या आग्नेय कोण में होना चाहिये । विष्णुमन्दिर उत्तर-पश्चिम मे अथवा दक्षिण में होना चाहिये ॥७४॥

क्रूरसमेतं कर्म प्रत्ययमथ पञ्च मध्ये तु ।

युग्मायुग्मपदे च ब्रह्मस्थानेऽष्टनवभागे ॥७५॥

मध्य के पाँच पदों पर निर्माणकार्य दुःखकारक होता है । वास्तुमण्डल के युग्म पद से तथा अयुग्म पद (समसंख्या एवं विषमसंख्या) से निर्मित होने पर ब्रह्मस्थान आठ भाग एवं नौ भाग से निर्मित होना चाहिये ॥७५॥

व्यपनीयाजं भागं प्रागादिषु दिक्षु च क्रमशः ।

नलिनकभवनं स्वस्तिकनन्द्यावर्तौ प्रलीनकं चैव ॥७६॥

यच्छ्रीप्रतिष्ठिताख्यं चतुर्मुखहर्म्यं तु पद्मसमम् ।

विष्णुच्छन्दविमानं त्रितलादिद्वादशतलान्तम् ॥७७॥

ब्रह्मा के भाग को छोड़ कर पूर्व दिशा से प्रारम्भ कर क्रमशः नलिनक, स्वस्तिक,नन्द्यावर्त, प्रलीनक, श्रीप्रतिष्ठित, चतुर्मुख एवं पद्मसम भवन का निर्माण करना चाहिये । वहाँ तीन तल से लेकर बारह तलपर्यन्त विष्णुच्छन्द विमान का निर्माण होना चाहिये ॥७६-७७॥

बहिरप्येवं सौधं ग्रामादिषु तत्र विज्ञेयम् ।

स्थितमासीनं शयनं यत्र यदिष्टं तु तत्र तत्स्थाप्यम् ॥७८॥

यह विष्णुमन्दिर ग्रामादि से बाहर भी हो सकता है । इसमें विष्णु की खड़ी, बैठी या शयन करती हुई मूर्ति स्थापित करनी चाहिये ॥७८॥

उत्कृष्टमध्यमाधमनीचादिकं क्रमेणैवम् ।

भवनं ग्रामेषूदितमिति नीचं चोत्तमे न स्यात् ॥७९॥

ग्रामों में क्रमानुसार उत्कृष्ट, मध्यम, अधम एवं नीच आदि भवन होने चाहिये; किन्तु उत्तर ग्राम में नीच भवन नहीं होना चाहिये ॥७९॥

क्षुद्रे क्षुद्रविमानं यद्यत्रैवोचितं विधातव्यम् ।

त्रिचतुष्पञ्चतलं तद्धीने हीने च सामान्यम् ॥८०॥

यदि ग्राम क्षुद्र हो तो वहाँ क्षुद्र विमान (छोटा मन्दिर) ही उचित है एवं वही बनाना चाहिये । तीन, चार एवं पाँच तल का देवालय हीन ग्राम में होना चाहिये तथा हीन ग्राम में सामान्य भवन होना चाहिये ॥८०॥

ग्रामे वा नगरे वोत्कृष्टे देवालयं तु नीचं चेत् ।

नीचा भवन्ति पुरुषाः स्त्रियोऽपि दुःशीलतां यान्ति ॥८१॥

उत्कृष्ट ग्राम अथवा नगर में यदि नीच श्रेणी का देवालय हो तो वहाँ के पुरुषो में नीच प्रवृत्ति एवं स्त्रियों में दुःशीलता होती है ॥८१॥

तस्मात् सममधिकं वा तत्सङ्ख्येव प्रयोक्तव्या ।

हरिहरसदनं वास्तुकमन्यत् सर्वं यथेष्टं स्यात् ॥८२॥

इसलिये ग्राम अथवा नगर की श्रेणी के समान या अधिक श्रेणी का मन्दिर निर्मित होना चाहिये । हरिहर मन्दिर अथवा अन्य सभी वास्तुनिर्मित यथोचित होनी चाहिये ॥८२॥

मयमत अध्याय ९- दौवारिक

चण्डेश्वरः कुमारो धनदः काली च पूतना चैव ।

कालीसुतश्च खड्‌गी चैते दौवारिकाः प्रोक्ताः ॥८३॥

चण्डश्वर, कुमार, धनद, काली, पूतना, कालीसुत तथा खड्‌गी - ये देवता दौवारिक कहे गये है ॥८३॥

प्राक्प्रत्यङ्‌मुखमैशं ग्रामादिषु तत्पराङ्‌मुखं शुभदम् ।

विष्णुगृहं सर्वमुखं ग्रामस्यान्तर्मुखं शुभदम् ॥८४॥

ग्राम आदि में पूर्वमुख या पश्चिममुख शिव का स्थान होना चाहिये । यदि उनका मुख ग्रामादि से बाहर की ओर हो तो प्रशस्त होता है । विष्णु का मुख सभी दिशाओं में हो सकता है; किन्तु उनका मुख यदि ग्राम कि ओर हो तो शुभ होता है ॥८४॥

शेषं पूर्वाभिमुखं मातृणामुत्तराभिमुखम् ।

प्रत्यग्द्वारं सौरं गेहारम्भात् पुरामरावासम् ॥८५॥

शेष देवगण पूर्वमुख होने चाहिये । मातृदेवियों को उत्तरमुख स्थापित करना चाहिये । सूर्यमन्दिर का द्वार पश्चिममुख होना चाहिये । पुर आदि में मनुष्यों के गृह से पहले देवालयों का निर्माण कराना चाहिये ॥८५॥

मयमत अध्याय ९- वर्ज्यस्थानानि

ह्रदये वंशस्थाने शूले सूत्रे च सन्धौ च ।

कर्णसिरायां षट्‌के नोक्तान्यमरालयादीनि ॥८६॥

त्याज्य स्थान - वास्तुमण्डल के ह्रदय, वंश, सूत्र, सन्धिस्थल तथा कर्णसिराओं इन छः स्थलों पर देवालय आदि का निर्माण नहीं होना चाहिये ॥८६॥

मयमत अध्याय ९- श्रेणिस्थानम्

गोशाला दक्षिणतश्चोत्तरदेशे तु पुष्पवाटी स्यात् ।

पूर्वद्वारोपान्ते पश्चिमतस्तासावासम् ॥८७॥

अन्य श्रेणी के भवन - स्थान - (पुर तथा ग्राम आदि के) दक्षिण ओर गोशाला एव उत्तर में पुष्पवाटिका होनी चाहिये । पूर्व या पश्चिम द्वार के निकट तपस्वियों का आवास होना चाहिये ॥८७॥

सर्वत्रैव जलाशयमिष्टं वापी च कूपञ्च ।

वैश्यानां दक्षिणत परितः सदनं तु शूद्राणाम् ॥८८॥

जलाशय, वापी एवं कूप सभी स्थानों पर होना चाहिये । वैश्यों का आवास दक्षिण में एवं शूद्रों का आवास चारो ओर होना चाहिये ॥८८॥

प्राच्यां वाऽप्युत्तरतो गेहं कुर्यात् कुलालानाम् ।

तत्रैव नापितानामन्यत्कर्मोपयुक्तानाम् ॥८९॥

पूर्व अथवा उत्तर दिशा में कुम्हारो के गृह होने चाहिये । वही नाइयों का एवं अन्य हस्तकौशल वालों के भी गृह होने चाहिये ॥८९॥

मत्स्योपजीविनां स्याद्वासं वायव्यदेशे तु ।

पश्चिमदेशे मांसैरुपवृत्तीनां निवासः स्यात् ॥९०॥

उत्तर-पश्चिम दिशा में मछुआरों का निवास होना चाहिये । पश्चिमी क्षेत्र में मांस से आजीविका चलाने वालों का निवास होना चाहिये ॥९०॥

तैल्पजीविनां चैवोत्तरदेशे गृहश्रेणिः ।

तेलियों के गृह उत्तर दिशा में होने चाहिये ।

मयमत अध्याय ९- गृहलक्षण

धनुभिस्त्रिपञ्चसप्तभिरथ नवभिर्गृहावधिः प्रोक्तः ॥९१॥

गृह के लक्षण - गृहों की चौड़ाई तीन, पाँच, सात या नौ धनुप्रमाण होनी चाहिये ॥९१॥

दण्डाभ्यामथ तस्मादायामं वर्धयेत् क्रमशः ।

व्यासद्विगुणावधिकं यावद् दैर्घ्यं गृहीतव्यम् ॥९२॥

गृहों की लम्बाई चौड़ाई से क्रमशः दो-दो दण्ड बढ़ानी चाहिये । लम्बाई उतनी ही ग्रहण करनी चाहिये, जितनी कि चौड़ाई की दुगुनी से अधिक न हो जाय ॥९२॥

तत्रैव हस्तमानैर्गेहं कुर्याद् यथाविधिना ।

रुचकः स्वस्तिकमथवा नन्द्यावर्तञ्च सर्वतोभद्रम् ॥९३॥

गृहों का निर्माण विधि के अनुसार हस्तप्रमाण से करना चाहिये । ये गृह रुचक, स्वस्तिक, नन्द्यावर्त और सर्वतोभद्र (किसी एक शैली के) हो सकते है ॥९३॥

स्याद् वर्धमानमेषामाकृत्या तच्चतुर्गृहं प्रोक्तम् ।

दण्डकशालालाङ्गलमथवा शूर्पं यथेष्टं स्यात् ॥९४॥

गृह (सर्वतोभद्र या) वर्धमान हो सकता है । आकृति की दृष्टि से ये चार गृह कहे गये है । अथवा दण्डक, लाङ्गल या शूर्प गृह इच्छानुसार हो सकते है ॥९४॥

ग्रामात्‌ किञ्चिद्दूरे पावकदेशेऽथवा वायौ ।

वासः स्यात्स्थपतीनां शेषाणां तत्र कर्तव्यम् ॥९५॥

ग्राम से कुछ दूर आग्नेय अथवा वायव्य कोण में स्थपतियों का आवास होना चाहिये । शेष का आवास भी वही बनवाना चाहिये ॥९५॥

तस्मात्‌ किञ्चिद्दूरे रजकादीनां निवासः स्यात् ।

चण्डालकुटीराणि पूर्वायां क्रोशमात्रे तु ॥९६॥

उससे कुछ दूर रजक (धोबी) आदि का आवास होना चाहिये । ग्राम से पूर्व दिशा मे एक कोस की दूरी पर चण्डाल वर्ग का आवास होना चाहिये ॥९६॥

चण्डालयोषितस्तास्ताम्रायःसीसभूषणाः सर्वाः ।

पूर्वाह्णे मलमोक्षक्रियोचिता ग्राममावेश्य ॥९७॥

वहाँ चण्डाल-स्त्रियाँ ताम्र, अयस् एवं सीसे के आभूषण पहने हुये निवास करे । दिन के प्रथम प्रहर में ग्राम में प्रवेश कर चण्डाल वर्ग ग्राम की गन्दगी साफ करें ॥९७॥

प्रागुत्तरदिशिदण्डैः पञ्चशतैः स्याच्छवावासम् ।

शेषाणामपि तत्तद्दूरे देशे श्मशानं स्यात् ॥९८॥

पूर्वोत्तर दिशा में ग्राम से पाँच सौ दण्ड दूर शवों (की अन्त्येष्टि क्रिया) का स्थान होना चाहिये । शेष लोगों (सामान्य जनों से पृथक् ) का श्मशान उससे दूर होना चाहिये ॥९८॥

मयमत अध्याय ९- विन्यासदोष

चण्डालचर्मकारश्मशानतोयाशयापयानञ्च ।

देवगृहविश्वकोष्ठग्रामावृतदेशमार्गपरिवृत्तिः ॥९९॥

भवन-विन्यास के दोष - चण्डाल एवं चर्मकार का आवास, श्मशान, जलाशय, देवालय, विश्वकोष्ठ (सभी पदार्थो का संग्रहस्थल), ग्राम के चारों ओर का परिवेश एवं ग्राम के चारो ओर के मार्ग यदि उचित स्थान पर नहीं होते है (तो उनका परिणाम कष्टकर होता है ) ॥९९॥

व्यसनं ग्रामविनाशो नृपभङ्गो भवति मरणं च ।

देवालयान्तरापणशून्यत्वं शोध्यसञ्चयं चापि ॥१००॥

मार्गेऽशुद्धक्षेपणमीदृग् ग्रामस्य शून्यतादायि ।

उपर्युक्त का दुष्परिणाम ग्राम का विनाश, राजा का भङ्ग (हानि) एवं मृत्यु होता है । देवालय एवं हाट का रिक्त होना, कूड़े का संग्रह तथा मार्ग में अशुद्ध वस्तुओं (कूड़े आदि) का फेंका जाना ग्राम को शून्य कर देता है ॥१००॥

मयमत अध्याय ९- गर्भविन्यास

ग्रामादीनां च सर्वेषां गर्भविन्यासमुच्यते ॥१०१॥

शिलान्यास - सभी ग्रामादिकों के गर्भ-विन्यास का वर्णन किया जाता है ॥१०१॥

सगर्भं सर्वसम्पत्त्यै विगर्भं सर्वनाशनम् ।

तस्मात्सर्वप्रयत्‍नेन गर्भं सम्यग्विनिक्षिपेत् ॥१०२॥

 (ग्रामादि का) गर्भयुक्त होना सभी प्रकार की सम्पत्तियों का एवं गर्भहीन होना सभी प्रकार के विनाश का कारण होता है । इसलिये प्रयत्नपूर्वक सही रीति से गर्भविन्यास करना चाहिये ॥१०२॥

मृत्कन्दधान्यसल्लोहधातुरत्‍नेन्द्रनीलाद्यैः ।

पणेन गर्भद्रव्याणि निर्दोषाण्येव संगृहेत् ॥१०३॥

गर्भविन्यास - भूमि मे खोदे गये गर्त में आगे के श्लोकों मे वर्णित पदार्थों का डाला जाना गर्भ-विन्यास कहलाता है। मृत्तिका, कन्द (मूल, जड़), लोहयुक्त अन्न (लोह-पात्र मे रक्खा अन्न), धातु, इन्द्रनील आदि रत्‍न गर्भविन्यास के द्रव्य है । इन्हे दोषहीन ही होना चाहिये तथा इन्हे पैसों से क्रय करके संगृहीत करना चाहिये ॥१०३॥

सलिलापूरिते श्वभ्रे मृदादीनि न्यसेद् बुधः ।

धान्योपरि निधातव्यं ताम्रभाजनमभ्रमम् ॥१०४॥

भूमि में खोदे गये गर्त में जल भरने के पश्चात् मृत्तिका आदि डालनी चाहिये । अन्न के ऊपर दोषहीन ताम्रपात्र रखना चाहिये ॥१०४॥

ताम्रभाजनविस्तारं पञ्चधा परिकीर्तितम्

रत६निद्वादशपङ्‌कत्यष्टचतुरङ्गुलमानतः ॥१०५॥

ताम्रपात्र की चौड़ाई पाँच प्रकार की कही गई है । इनका प्रमाण चौदह, बारह, दश, आठ या चार अङ्गुल होना चाहिये ॥१०५॥

उन्नतं तावदेवं स्याद्वृत्तं स्याच्चतुरस्त्रकम् ।

सपञ्चपञ्चकोष्ठं वा नवकोष्ठकमेव वा ॥१०६॥

ताम्रपात्र की ऊँचाई चौड़ाई के समान होनी चाहिये । उसमें पच्चीस अथवा नौ कोष्ठ होने चाहिये ॥१०६॥

उपपीठपदे देवास्तस्मिन् पात्रे तु सम्मताः ।

रजतेन वृषः सूर्ये वज्री हाटकनिर्मितः ॥१०७॥

उपपीठ पद से युक्त (पच्चीस कोष्ठ वाले) उस पात्र में वास्तुदेवों को स्थान देना चाहिये । सूर्य के कोष्ठ में रजतनिर्मित वृष एवं सुवर्णनिर्मित इन्द्र को स्थापित करना चाहिये ॥१०७॥

यमे तु यमराजश्च शुल्बेनायसवारणः ।

हैमः सिंहस्तु रूप्येण वरुणे सजलाधिपः ॥१०८॥

यम के पद पर ताम्रनिर्मित यमराज, लौहनिर्मित सिंह एवं रजतनिर्मित वरुण को स्थापित करना चाहिये ॥१०८॥

वाजी श्वेतमयः सोमे राजतो द्विजराजकः ।

ईशे वैकृन्तमनले त्रपु सीसं तु नैऋते ॥१०९॥

सोम के पद पर श्वेत वर्ण का (रजतमय) अश्व तथा रजतनिर्मित गज रखना चाहिये । ईश के पद पर पारा, अग्नि पर टिन, निऋति पर सीसा रखना चाहिये ॥१०९॥

स्वर्णं समीरणे जातिहिङ्गुल्यं तु जयन्तके ।

हरितालं भृशे भागे वितथे तु मनःशिला ॥११०॥

समीरण के पद पर सुवर्ण, जयन्त पर सिन्दूर, भृश पर हरिताल तथा वितथ पर मनःशिला (मैनसिल) रखना चाहिये ॥११०॥

माक्षिकं भृङ्गराजे स्याद् राजावर्तं सुकन्धरे ।

गैरिकं शोषभागे तु गणमुख्येऽञ्जनं भवेत् ॥१११॥

भृङ्गराज पर माक्षिक (एक खनिज पदार्थ), सुकन्धर पर लाजावर्त, शोष पर गैरिक (गेरु) तथा गणमुख्य पर अञ्जन रखना चाहिये ॥१११॥

अदितौ दरदं विद्यादेवमेव न्यसेत् क्रमात् ।

चतुष्पदे च लोकेशाः स्थाप्याश्चाभ्यन्तराननाः ॥११२॥

अदिति पर रक्त वर्ण का ताम्र रखना चाहिये । उपर्युक्त सभी को भली भाँति जान कर क्रमानुसार रखना चाहिये । चतुष्पदों पर लोकनाथों को इस प्रकार स्थापित करना चाहिये, जिससे उनका मुख केन्द्र की ओर रहे ॥११२॥

षड्‌भिः पञ्चचतुस्त्रिद्विमात्रे बिम्बोदयं भवेत् ।

तदर्धं वाहनोत्सेधं स्थानकासनमेव वा ॥११३॥

इन देवों की प्रतिमा की ऊँचाई छः, पाँच, चार, तीन या दो अङ्गुल होनी चाहिये एवं उनके वाहनों की ऊँचाई पूर्वोक्त माप की आधी होनी चाहिये । प्रतिमायें स्थानक मुद्रा (खड़ी) अथवा आसन मुद्रा (बैठी) में होनी चाहिये ॥११३॥

मुक्तापवत्से मरिचौ विद्रुमं सवितर्यथ ।

पुष्परागं च वैडूर्यं विवस्वति विनिक्षिपेत् ॥११४॥

आपवत्स पर मोती, मरीचि पर मूँगा, सविता पर पुष्पराग (पोखराज) तथा विवस्वान् पर वैदूर्य मणि रखना चाहिये ॥११४॥

वज्रमिन्द्रजये विद्यादिन्द्रनीलं तु मित्रके ।

रुद्रराजे महानीलं मरकतं तु महीधरे ॥११५॥

इन्द्रजय पर हीरा, मित्रक पर इन्द्रनील, रुद्रराज पर महानील तथा महीधर पर मरकत (पन्ना) रखना चाहिये ॥११५॥

मध्यमे पद्मरागं तु विन्यसेद् गर्भभाजने ।

रत्‍नानि धातवश्चैव स्वस्वविस्तारभाजने ॥११६॥

पात्र के मध्य मे पद्मराग (रुबी) रखना चाहिये । रत्न एवं धातुओं को पात्र में उनके उचित स्थान पर रखना चाहिये ॥११६॥

तद्देवस्थानभावज्ञैरानीतानि निधापयेत् ।

हेमायस्ताम्ररूप्यैश्च स्वस्तिकानि चतुर्दिशि ॥११७॥

उन देवों के स्थान एवं स्थिति को विधिपूर्वक ज्ञात कर रत्‍नादि को रखना चाहिये । चारो दिशाओं में सुवर्ण, आयस (लौह), ताँबे एवं चाँदी के स्वस्तिक रखने चाहिये ॥११७॥

ब्रह्मस्थानाद् बहिष्ठानि पूर्वादौ स्थापयेत्क्रमात् ।

स्वर्णेन शालिं रूप्येण व्रीहिं चायसक्रोद्रवम् ॥११८॥

ब्रह्मस्थान के बाहर पूर्व, दक्षिण, पश्चिम, पश्चिम एवं उत्तर दिशा में सुवर्ण के साथ शालिधान्य, चाँदी के साथ व्रीहि, अयस के साथ कोद्रव (कोदो) रखना चाहिये ॥११८॥

त्रपुकङ्कुं सीसमाषं तिलं वैकृन्तकल्पितम् ।

मुद्गं चायोमयं ताम्रं कुलत्थमिति लोहजान् ॥११९॥

टिन के साथ कङ्कु धान्य, सीसा के साथ माष (उड़द), तिल पारे के साथ, मूँग को अयस (लोह) के साथ तथा कुलत्थ को ताम्र धातु के साथ रखना चाहिये ॥११९॥

भाजनाय बलिं दत्त्वा पश्चात् सर्वं निधापयेत् ।

अङ्गुलाधिकविस्तीर्णमायामं द्वादशाङ्गुलम् ॥१२०॥

प्रथमतः पात्र के लिये बलि (उपर्युक्त वर्णित पदार्थ) प्रदान करना चाहिये । इसके पश्चात् सभी पदार्थो को पात्र में रख देना चाहिये । (पात्र को ढकने के लिये) एक अङ्गुल से अधिक चौड़ा तथा बारह अङ्गुल लम्बा पत्र लेना चाहिये ॥१२०॥

पञ्चाङ्गुलेन वृद्धिः स्यादाद्वात्रिंशत्प्रमाणतः ।

खादिरं चेन्द्रकीलं स्यात्तस्याग्रं चित्रवृत्तकम् ॥१२१॥

बारह अङ्गुल से लेकर पाँच-पाँच अङ्गुल के वृद्धि-मान से बत्तीस अङ्गुल तक (पत्र) का प्रमाण हो सकता है । यह इन्द्रकीलसंज्ञक पत्र खदिर के काष्ठ का गोलाकार निर्मित होना चाहिये ॥१२१॥

भाजनोपरि तत्स्थाप्यं गर्भन्यासविचक्षणैः ।

स्थानीये द्रोणमुखे खार्वटे प्रतिनागरे ॥१२२॥

गर्भ-विन्यास के ज्ञाता को इस पत्र को पात्र के ऊपर रखना चाहिये । यह गर्भ विन्यास स्थानीय, द्रोणमुख तथा खर्वट एवं प्रत्येक प्रकार के नगर मे करना चाहिये ॥१२२॥

ग्रामे च निगमे खेटे पत्तने कोत्मकोलके ।

ब्रह्मण्यार्यार्कभागेऽपि विवस्वति यमे तथा ॥१२३॥

मित्रे च वरुणे चैव सोमे च पृथिवीधरे ।

द्वारदक्षिणदेशे वा ह्येतेषां गर्भ इष्यते ॥१२४॥

(उपर्युक्त के अतिरिक्त) ग्राम, निगम, खेट, पत्तन तथा कोत्मकोलक आदि वसतिविन्यासों में गर्भ-विन्यास ब्रह्मा, आर्य, अर्क, विवस्वान्, यम, मित्र, वरुण, सोम एवं पृथिवीधर के भाग में या द्वार के दक्षिण भाग में करना चाहिये ॥१२३-१२४॥

पुष्पदन्ते च भल्लाटे महेन्द्रे च गृहक्षते ।

विष्णुस्थाने श्रियः स्थाने स्कन्दस्थानेऽथवा पुनः ॥१२५॥

स्थापयेद् ग्रामरक्षार्थं सर्वकामाभिवृद्धये ।

गर्भमादौ विनिक्षिप्य बिम्बं तदुपरि न्यसेत् ॥१२६॥

 (द्वार के दक्षिण भाग में) पुष्पदन्त, भल्लाट, महेन्द्र एवं गृहक्षत के पद पर अथवा विष्णु के स्थान (मन्दिर), लक्ष्मी के स्थान या स्कन्द के स्थान में ग्राम की रक्षा के लिये एवं सभी प्रकार की कामनाओं की वृद्धी के लिये गर्भ-विन्यास करना चाहिये । प्रथमतः (गर्त्त में) गर्भ-विन्यास करना चाहिये । तत्पश्चत्‌ उसके ऊपर मूर्तियों को स्थापित करना चाहिये ॥१२५-१२६॥

शिलेष्टकचिते खाते पुरुषाञ्जलिमात्रके ।

अनुक्तानां च सर्वेषामजभागादिषु न्यसेत् ॥१२७॥

गर्भ-विन्यास वाले क्षेत्र को (गर्त्त को) शिलाओं एवं इष्टकाओं से निर्मित करना चाहिये । इसका माप पुरुष का अञ्जलिप्रमाण रखना चाहिये । अवर्णित सभी पदार्थों को ब्रह्म आदि के भाग में रखना चाहिये (अवर्णित पदार्थो का वर्णन 'गर्भविन्यास' अध्याय मे प्राप्त होता है) ॥१२७॥

सुरक्षं तु यथागर्भं स्थपतिः स्थापयेत् स्थिरम ।

अत्रानुक्तं तु तत्सर्वं द्रष्टव्यं गर्भलक्षणे ॥१२८॥

जिस विधे से गर्भविन्यास सुरक्षित एवं स्थिर है (तथा भवननिर्माण भी सुरक्षित एवं स्थिर रहे), उसी रीति से स्थपति को गर्भ स्थापित करना चाहिये । यहाँ जिनका वर्णन नहीं किया गया है, उन सभी का वर्णन गर्भलक्षण (गर्भविन्यास, अध्याय-१२) में किया गया है ॥१२८॥

एवं प्रोक्त भूमितिर्देवतानां

वर्णानाञ्चाप्यत्र जात्यन्तराणाम् ।

ग्रामादीनां मानविन्यासमार्गं

सालङ्कारं चारु संक्षिप्य तन्त्रात् ॥१२९॥

इस प्रकार देवों के अनुरूप भूमि का माप (वास्तुमण्डल), वर्ण एवं अन्य जातियों के अनुकूल माप, ग्रामादिकों का प्रमाण, मार्गयोजना आदि को तन्त्रों से अलङ्कारसहित, सुन्दर ढंग से एवं संक्षेप में लिया गया है ॥१२९॥

दद्यान्नृपः स्थपतिकादिचतुष्टयेभ्यो

मानादिकर्मनिपुणेभ्य इडाञ्च गाञ्च ।

नित्यं यथा जगति वित्तमनेकवस्तू-

न्याचन्द्रतारमधिवासभुवं मुदा सः ॥१३०॥

राजा को मापन आदि कर्म में निपुण चारो स्थपतियों को भूमि एवं गाये प्रदान करनी चाहिये; जो व्यक्ति इस प्रकार करता है, उसे संसार मे चन्द्रमा एवं तारों की स्थितिपर्यन्त सर्वदा धन एवं अनेक (समृद्धिदायक) वस्तुओं की प्राप्ति होती रहती है एवं वह सर्वदा प्रसन्न रहता है ॥१३०॥

इति मयमते वस्तुशास्त्रे ग्रामविन्यासो नाम नवमोऽध्यायः॥


============================

मयमतम् अध्याय १०      

Mayamatam chapter 10
मयमतम् दशमोऽध्यायः

मयमतम्‌वास्तुशास्त्र
मयमत अध्याय १०- नगरमान

दानवराजमयप्रणीतं मयमतम्‌

अथ दशमोऽध्यायः

नगरविधानम्

नगरादीनां मानं विन्यासञ्च क्रमादहं वक्ष्ये ।

नगर - योजना - मै नगर आदि के प्रमाण एवं विन्यास का क्रमानुसार वर्णन करता हूँ ।

नगरमानम्

आद्यं धनुषां त्रिशतं तस्माच्छतदण्डवर्धनादुपरि ॥१॥

साष्टकसप्ततिभेदाश्चाष्टसहस्त्रान्तकं यावत् ।

नगराणां विपुलं हि प्रोक्तं पूर्वोक्तमानेन ॥२॥

नगरों का प्रमाण - नगर का प्रमाण तीन सौ धनुष से प्रारम्भ होकर एक-एक सौ दण्ड की वृद्धी करते हुये आठ हजार दण्ड तक प्राप्त होता है । इसके अठहत्तर भेद बनते है । इस प्रकार नगरों के विस्तार का प्रमाण प्राप्त होता है ॥१-२॥

शतदण्डादिदशर्द्ध्या त्रिःसप्तत्रिशतदण्डान्तम् ।

क्षुद्राणामिदमुदितं नगराणामेव सर्वेषाम् ॥३॥

एक सौ दण्ड से प्रारम्भ कर दश-दश दण्ड की वृद्धि करते हुये तीन सौ दण्डपर्यन्त सभी क्षुद्र नगरों के इक्कीस विस्तार-प्रमाण प्राप्त होते है ॥३॥

उत्कृष्टपुरुअपरिधिर्नृपतेर्यष्टिद्विरष्टसाहस्त्रैः ।

चातुः सहस्त्रकान्तं पञ्चशतोनाद्धि पञ्चपञ्चधा मानम् ॥४॥

राजाओं के उत्तम पुरों की परिधि का प्रमाण सोलह हजार यष्टिप्रमाण से प्रारम्भ कर पाँच सौ दण्ड कम करते हुये चार हजार पर्यन्त कहा गया है । इस प्रकार इनके पच्चीस प्रमाणभेद बनते है ॥४॥

त्रिशतादिचतुःशतकं यावद्वूद्ध्या तु विंशतिभिः ।

षड्‌विधमुक्तं खेटं श्रेष्ठे मधे परे विपुलम् ॥५॥

तीन सौ दण्ड से प्रारम्भ कर बीस-बीस दण्ड की वृद्धि करते समय चार सौ दण्डपर्यन्त खेट के छः प्रकार के भेद वर्णित है । इनमे दो श्रेष्ठ, दो मध्यम एवं दो कनिष्ठ प्रकार के खेट होते है ॥५॥

तस्मात् त्रिरष्टवृद्ध्या द्रोणमुखे पञ्चधा मानम् ।

षण्णवतिचतुःशतकं यावत्तावत्तु विस्तारम् ॥६॥

उससे (चार सौ दण्ड से) चोबीस-चौबीस दण्ड की वृद्धि करते हुये चार सौ छियानबे दण्डपर्यन्त द्रोणमुख वास्तु के पाँच प्रकार बनते है । ये इनके विस्तारमान कहे गये है ॥६॥

द्विशतदिचतुःशतकं यावत्पञ्चाशदभिवृद्ध्या ।

पञ्चप्रमाणमेवं खर्वटविस्तार उद्दिष्टः ॥७॥

दो सौ दण्ड से प्रारम्भ करते हुये पचास-पचास दण्ड की क्रमशः वृद्धि चार सौ दण्डपर्यंन्त की जाती है । इस प्रकार खर्वट के विस्तार के पाँच प्रमाणभेद प्राप्त होते है ॥७॥

द्विशतादिपङ्‌क्तिवृद्ध्या चत्वारिंशत्त्रिशतदण्डं स्यात् ।

यावन्निगमे विपुलाः प्रोक्तास्त्रिःपञ्चभेदाश्च ॥८॥

दो सौ से प्रारम्भ कर दश-दश दण्ड की वृद्धि करते हुये तीन सौ चालीस दण्डपर्यन्त निगम के विस्तार का मान प्राप्त होता है । विस्तारमान की दृष्टि से इसके पन्द्रह भेद बनते है ॥८॥

शतदण्डे शतवृद्ध्या पञ्चशतं यावदुद्दिष्टम् ।

स्यात् कोत्मकोलकानां विपुलं पञ्चैव भेदेन ॥९॥

शत दण्ड से प्रारम्भ कर एक-एक सौ दण्ड की वृद्धी करते हुये पाँच सौ पर्यन्त कोत्मकोलक का विस्तार रक्खा जाता है । विस्तारमान की दृष्टि से इसके पाँच भेद होते है ॥९॥

तावन्मानं प्रोक्तं पुरविपुले सूरिभिः प्राज्ञैः ।

यावत्पञ्चशतान्तं त्रिशतादारभ्य सप्तधा मानम् ॥१०॥

पञ्चाशद्धनुवृद्ध्या विपुलं कथितं विडम्बस्य ।

प्रागुपदिष्टं मानं ह्येतन्मानं तु वै तेषाम् ॥११॥

विद्वान् मनीषियों ने पुरों के विस्तार के प्रमाणों का इस प्रकार वर्णन किया है । विडम्ब का विस्तार मान तीन सौ दण्ड से प्रारम्भ कर पचास-पचास दण्ड की वृद्धि करते हुये पाँच सौ दण्डपर्यन्त होता है । इसके प्रमाण की दृष्टि से सात भेद बनते है । पूर्ववर्णित मान ही इनका (समानुपातिक) मान होता है ॥१०-११॥

द्विगुणं त्रिपादमर्धं पादं तेषां मुखायतं विपुलात् ।

विपुले तु षडष्टांशे भागेनैकेन वायतं पुरतः ॥१२॥

इन पुरादिकों की लम्बाई इनकी चौड़ाई की दुगुनी, तीन चौथाई, आधी अथवा चतुर्थांश अधिक होती है । अथवा चौड़ाई का षष्ठांश या अष्टमांश अधिक लम्बाई रखनी चाहिये ॥१२॥

मयमत अध्याय १०- वप्रविधान

चतुरस्त्रमायतास्त्रं वृत्तं वृत्तायतं च पुनः ।

स्याद् गोलवृत्तमेवं वप्राकारास्तु पञ्चैव ॥१३॥

प्राकार-योजना - नगर का प्राकारमण्डल (चारदिवारी) पाँच प्रकार की होती है- चौकोर, आयताकार, वृत्ताकार, वृत्तायताकार (लम्बाई लिये वृत्ताकार) तथा गोलवृत्ताकार ॥१३॥

पङ्‍कत्यष्टसप्तपञ्चकचतुरंशैस्तत्कृते विपुले ।

मुनिरसशरयुगशिखिभिर्भागैर्वप्रावधिः प्रोक्तः ॥१४॥

प्राकार-मण्डल की लम्बाई दश, आठ, सात, पाँच एवं चार तथा चौड़ाई सात, छः, पाँच, चार एवं तीन रखनी चाहिये ॥१४॥

द्वित्रिचतुर्हस्तं स्याद्विपुलं सालस्य तुङ्गे तु ।

सप्तदशैकादशभिर्हस्त्रैरग्रं तु त्र्यंशोनम् ॥१५॥

वप्र के मूल का विस्तार दो, तीन या चा हस्त तथा ऊँचाई सात, दश या ग्यारह हस्त रखना चाहिये । इसके ऊर्ध्व भाग का विस्तार मूल से तीन भाग कम होना चाहिये । देवालय आदि के बाहर एवं भीतर परिखा (जलयुक्त खाई) होनी चाहिये ॥१५॥

मयमत अध्याय १०- वर्ज्यस्थान

परितः परिखा बाह्येऽबाह्ये देवालयादीनि ।

पेचकभागाद्यासनभागान्तं चण्डितं प्रोक्तम् ॥१६॥

सूत्रादीन्यथ विषमस्थानानि च वर्जयेन्मतिमान् ।

त्याज्य स्थान - पेचक वास्तु-विन्यास (चार पद वास्तु) या आसन वास्तुविन्यास (एक सौ पद वास्तु) अथवा इन दोनों के मध्य आने वाले वास्तु-विन्यासों में से किसी का प्रयोग किया जा सकता है । बुद्धिमान व्यक्ति को निर्माण करते समय वास्तु के सूत्रादिकों एवं विषम स्थलों का परित्याग करना चाहिये ॥१६॥

मयमत अध्याय १०- मार्ग

प्रागुदगग्रं मार्गं तत्र यथेष्टं न्यसेद्विधिना ॥१७॥

वहाँ मार्ग की योजना इच्छानुसार विधिपूर्वक पूर्व तथा उत्तर से प्रारम्भ करते हुये करनी चाहिये ॥१७॥

दण्डादिसप्तदण्डं यावद्दण्डार्धवृद्ध्या तु ।

मार्गविशालाश्चैते त्रयोदशभेदाः समुद्दिष्टाः ॥१८॥

मार्गो का विस्तार एक दण्ड से प्रारम्भ कर आधा-आधा दण्ड बढ़ाते हुये सात दण्डपर्यन्त रखना चाहिये । इस प्रकार विस्तार की दृष्टि से मार्ग के तेरह भेद कहे गये है ॥१८॥

मयमत अध्याय १०- राजधानी

राष्ट्रस्य मध्यभागे सज्जनबहुले नदीसमीपे च ।

नगरं केवलमथवा राजगृहोपेतराजधानी वा ॥१९॥

राष्ट्र (राज्य) के मध्य भाग में, नदी के निकट, श्रेष्ठ लोगो की जनसंख्या जहाँ अधिक हो, ऐसा वसति-विन्यास केवल नगर होता है । उस नगर में यदि राजभवन हो तो उसे राजधानी कहते है ॥१९॥

दिक्षु चतुर्द्वारयुतं गोपुरयुक्तं तु सालाढ्यम् ।

क्रयविक्रयकैर्युक्तं सर्वजनावाससङ्कीर्णम् ॥२०॥

चार दिशाओं में चार द्वार से युक्त, द्वारों पर शालयुक्त गोपुर, क्रय-विक्रय के स्थानों (बाजार) से युक्त एवं सभी वर्णो के आवास से युक्त स्थान (नगर होता है ) ॥२०॥

सर्वसुरालयसहितं नगरमिदं केवलं प्रोक्तम् ।

प्रत्यगुदग्दिशि गहना परितः साला बहिः सपांसुचया ॥२१॥

सभी देवों के मन्दिर से युक्त स्थान को केवल नगर कहा गया है । (राजधानी के) पूर्व एवं उत्तर दिशा में गहरा होता है तथा बाहर चारो ओर गीली मिट्टी से निर्मित प्राकार होता है ॥२१॥

परितः परिखा बाह्ये शिबिरयुतानेकमुखरक्षा ।

पूर्वायां दक्षिणतश्चाभिमुखा राजबलयुक्ता ॥२२॥

प्राकार-मण्डल के बाहर चारो ओर परिखा होती है । नगर (राजधानी) के रक्षार्थ शिविर होता है, जहाँ से प्रत्येक दिशा पर दृष्टि रक्खी जाति है । राज्य के प्रहरी सैनिक पूर्व एवं दक्षिण दिशा मे मुख करके पहरा देते है ॥२२॥

उन्नतगोपुरयुक्ता नानाविधमालिकोपेता ।

सर्वसुरालयसहिता नानागणिकान्विता बहूद्याना ॥२३॥

नगर में ऊँचे-ऊँचे गोपुर (प्रवेशद्वार) होते है, जिनमें अनेक मालिकायें होती है । उसमे सभी देवों के मन्दिर, नाना प्रकार की गणिकाये एवं बहुत से उद्यान होते है ॥२३॥

हस्त्यश्वरथपदातिबहुमुख्या सर्वजनयुक्ता ।

द्वारोपद्वारयुताभ्यन्तरतोऽनेकजनवासा ॥२४॥

यहाँ गज, अश्व, रथ एवं पैदल सैनिक होते है । सभी प्रकार के एवं सभी वर्ण के लोग निवास करते है । इस नगर में द्वार एवं उपद्वार (छोटे प्रवेशद्वार) होते है । नगर के भीतर अनेक प्रकार के जनावास होते है ॥२४॥

या नृपवेश्मसमेता सा कथिता राजधानीति ।

काननवनदेशे वा सर्वजनावाससङ्कीर्णम् ॥२५॥

क्रयविक्रयकैर्युक्तं पुरमुदितं यत्तदेव नगरमिति ।

इस प्रकार का राजभवन से युक्त नगर राजधानी कहलाता है । जो वन-प्रदेश में स्थित होता है, जहाँ सभी प्रकार के लोग बसते है एवं क्रय-विक्रय के स्थल (हाट, बाजार) से युक्त पुर को नगर कहते है ॥२५॥

मयमत अध्याय १०- खेटाटिभेद

शूद्रैरधिष्ठितं यन्नद्यचलावेष्टितं तु तत्खेटम् ॥२६॥

नदी अथवा पर्वत से घिरे एवं शूद्रों के निवास से युक्त स्थान को खेट कहते है ॥२६॥

परितः पर्वतयुक्तं खर्वटकं सर्वजनसहितम् ।

खर्वटखेटकमध्ये यज्जनताढ्यं जनस्थानकुब्जम् ॥२७॥

चारों ओर पर्वत से घिरे हुये, सभी वर्णो के आवास से युक्त स्थान को खर्वटक कहते है । खेट एवं खर्वट के मध्य स्थित घनी जनसंख्या वाले स्थान को कुब्ज कहते है ॥२७॥

द्वीपान्तरागवस्तुभिरभियुक्तं सर्वजनसहितम् ।

क्रयविक्रयकैर्युक्तं रत्‍नधनक्षौमगन्धवस्त्वाढ्यम् ॥२८॥

अन्य द्वीपों से आये हुये वस्तुओं से युक्त, सभी प्रकार के लोगों से युक्त, क्रयविक्रयस्थल से युक्त, रत्‍न, धन, सिल्क के वस्त्रों से युक्त तथा विविध प्रकार के सुगन्धियों (इत्र आदि) से युक्त, सागर-तट पर स्थित एवं उससे सम्बद्ध नगर को पत्तन कहते है ॥२८॥

सागरवेलाभ्याशे तदनुगतायामि पत्तनं प्रोक्तम् ।

परनृपदेशसमीपे युद्धारम्भक्रियोपेतम् ॥२९॥

सेनासेनापतियुतमिदमुदितं शिबिरमिति च वरैः ।

सर्वजनैः सङ्कीर्णं नृपभवनयुतं तदेव तथा ॥३०॥

शत्रु-देश के समीप स्थित, युद्ध प्रारम्भ करने के लिये सभी सामग्रियों से युक्त तथा सेना एवं सेनापति से युक्त स्थान को शिविर कहते है । वही स्थान सभी प्रकार के लोगों के आवास से युक्त एवं राजभवन से युक्त होता है तथा बहुत-सी सेनाओं से युक्त होता है, तो उसे सेनामुख कहते है ॥२९-३०॥

बहुरक्षोपेतं यत् सेनामुखमुच्यते तज्ञ्जैः ।

नद्यद्रिपार्श्वयुक्तं नृपभवनयुतं सबहुरक्षम् ॥३१॥

नदी के किनारे या पर्वत के पास, राजभवन तथा बहुत से सैनिकों से युक्त तथा राजा के द्वारा स्थापित स्थान को स्थानीय कहते है ॥३१॥

यन्नृपतिस्थापितकं तत्स्थानीयं समुद्दिष्टम् ।

नद्यब्धिदक्षिणादक्षिणभाग्वणिगादिसंयुक्तम् ॥३२॥

सर्वजनावासं यद् द्रोणमुखं प्रोक्तमाचार्यैः ।

ग्रामसमीपे जनतालयमिदमुदितं विडम्बमिति ॥३३॥

नदी के उत्तर एवं दक्षिण दोनों भागों में अथवा समुद्र के किनारे बसे हुये स्थान को द्रोणमुख कहते है । यहाँ व्यापारी वर्ग (प्रधान रूप से) तथा अन्य सभी वर्गो के लोग निवास करते है । ग्राम के समीप जनावास को विडम्ब कहा जाता है ॥३२-३३॥

वनमध्ये जनवासं यत्कोत्मकोलकं प्रोक्तम् ।

चातुर्वर्ण्यसमेतं सर्वजनावाससङ्कीर्णम् ॥३४॥

वन के मध्य में स्थित जनस्थान को कोत्मकोलक कहा जाता है । जो स्थान चारो वर्णों के लोगों से युक्त हो, सभी प्रकार के लोगों से बसा हो तथा अधिक संख्य़ा में जहाँ हस्तशिल्पी निवास करते हो, उसे निगम कहते है ॥३४॥

बहुकर्मकारयुक्तं यन्निगमं तत् समुद्दिष्टम् ।

नद्यद्रिवनसमेतं बहुजनयुक्तं सनृपवासम् ॥३५॥

एतत् स्कन्धावारं तत्पार्श्वे चेरिका प्रोक्ता ।

नदी, पर्वत एवं वन से युक्त, जहाँ की जनसंख्या अधिक हो एवं जहाँ राजा निवास करते हों; ऐसे स्थान को स्कन्धावार कहते है । इसके पार्श्व मे चेरिका जनावास होता है ॥३५॥

मयमत अध्याय १०- दुर्ग

गिरिवनजलपङ्केरिणदैवतमिश्राणि सप्त दुर्गाणि ॥३६॥

दुर्ग के प्रकार - दुर्ग सात प्रकार के होते है - गिरिदुर्ग, वनदुर्ग, जलदुर्ग, पङ्कदुर्ग, इरिण (मरु) दुर्ग, दैवतदुर्ग एवं मिश्रित दुर्ग ॥३६॥

गिरिमध्यं गिरिपार्श्वं गिरिशिखरं पार्वतं दुर्गम् ।

अजलं तरुवनगहनं वनदुर्गं तदुभयन्तु मिश्रं स्यात् ॥३७॥

गिरिदुर्ग पर्वत के मध्य, पर्वत के बगल या पर्वत के शिखर पर स्थित होता है । वनदुर्ग की स्तिति जलहीन स्थान पर वृक्षों के सघन वन में होती है । मिश्रित दुर्ग में गिरि एवं वन दोनों दुर्गों के मिश्रित लक्षण होते है ॥३७॥

दैवं तु सहजदुर्गं पङ्कयुत्म पङ्कदुर्गं स्यात् ।

नद्यब्धिपरिवृतं यज्जलदुर्गं निर्वनोदमिरिणं स्यात् ॥३८॥

जिस दुर्ग की सुरक्षा-व्यवस्था प्राकृतिक होती है, उसे दैवदुर्ग कहते है । जिस दुर्ग के बाहर कीचड़ (दलदल) हो, उसे पङ्कदुर्ग कहते है । चारो ओर नदी या समुद्र से घिरे दुर्ग को जलदुर्ग तथा वन एवं जल से रहित (ऊषर या रेगिस्तान क्षेत्र में स्थित) दुर्ग को इरिण दुर्ग कहते है ॥३८॥

अक्षयजलान्नशस्त्रं ह्यतिविपुलोत्तुङ्गघनसालम् ।

सर्वं हि दुर्गजातं सप्राकारं त्वनेकमुखरक्षम् ॥३९॥

दुर्ग प्रत्येक दृष्टि से सभी लक्षणों से परिपूर्ण होना चाहिये । दुर्ग मे अक्षय जल, अन्न एवं शस्त्रास्त्र होना चाहिये । दुर्ग अत्यन्त विस्तृत, उन्नत एवं ठोस होना चाहिये । उसे प्राकार-मण्डल एवं सभी द्वारों पर रक्षकों से युक्त होना चाहिये ॥३९॥

बहिरुदकरहितवनच्छन्नपथं दुष्प्रवेशं च ।

गोपुरमण्डपयुक्तं सोपानच्छन्नमच्छन्नम् ॥४०॥

बाहर से दुर्ग में प्रवेश हेतु ऐसा मार्ग होना चाहिये, जिस पर जल न हो, वन द्वारा छिपा हो तथा इस मार्ग से दुर्ग मे प्रवेश कठिनाई से होता है । दुर्ग का प्रवेशद्वार गोपुरमण्डप से युक्त, सोपानयुक्त हो एवं ढका न हो ॥४०॥

द्विकवाटचतुष्परिघार्गलहस्तोन्नतेन्द्र्कीलयुतम् ।

सस्थूणमध्यमालयमिण्ठकसहितं सगूढसोपानम् ॥४१॥

प्रवेशद्वार पर दो कपाट हो, जिनमे चार परिघार्गल (द्वार को खुलने से रोकने के लिये लगी अर्गला) तथा एक हाथ ऊँची इन्द्रकील लगी होनी चाहिये । द्वार पर मध्य में काष्ठ की स्थूणा (खम्भा) से युक्त कक्ष होना चाहिये, जिसमें मिण्ठक (द्वार पर लटकने वाली विशेष आकृति) लगा हो । उस कक्ष में प्रवेश हेतु सीढ़ियाँ बनी होनी चाहिये, जो छिपी हो ॥४१॥

द्वाराणि मण्डपसभाशालाकाराणि कार्याणि ।

द्वादश सालाकाराश्चतुरं वृत्तं तदायतं च पुनः ॥४२॥

नन्द्यावर्तं कौक्कुटमिभकुम्भं नागवृत्तं च ।

मग्नचतुरं त्रिकोणमष्टास्त्रं नेमिखण्डं च ॥४३॥

द्वारों को मण्डप, सभा अथवा शाला के आकार का बनाना चाहिये । इनकी योजना बारह में से किसी एक प्रकार की होनी चाहिये । बारह आकृति-योजनायें इस प्रकार है- चौकोर, वृत्त, आयत, नन्द्यावर्त, कुक्कुट, इभ (गजाकृति), कुम्भ, नागवृत्त (कुण्डलीयुक्त सर्प), मग्नचतुर (गोलाई वाले कोने से युक्त चौकोर), त्रिकोण, अष्टकोण तथा नेमिखण्ड (कुछ गोलाई लिये आकृति) ॥४२-४३॥

प्राकाराश्चेष्टकया द्वादशहस्तोच्छ्रिताहीनाः ।

उत्सेधार्धविशाला मूले भित्तिः ससञ्चारा ॥४४॥

ईटों से निर्मित प्राकार की ऊँचाई कम से कम बारह हाथ रखनी चाहिये । प्राकार के मूल की चौड़ाई ऊँचाई की आधी होनी चाहिये । भित्ति इतनी चौड़ी होनी चाहिये, जिससे उस पर सुगमता से चला जा सके ॥४४॥

सालस्याभ्यन्तरतः पांसुचयोपर्यनेकयन्त्रयुतम् ।

परितः परिखोपेतं पांसुचये संहताट्टालम् ॥४५॥

प्राकार के भीतर भाग में पांसुचय (कच्ची मिट्टी की जोड़ाई) के ऊपर अनेक सुरक्षायन्त्र लगाना चाहिये । चारो ओर परिखा (खाई) होनी चाहिये एवं पांसुचय के ऊपर अट्टालक बनाना चाहिये ॥४५॥

परितः शिबिरोपेतं नानाजनवाससङ्कीर्णम् ।

नृपभवनसमोपेतं हस्त्यश्वरथपदातिबहुमुख्यम् ॥४६॥

इसके चारो ओर सैनिकों की छावनी होनी चाहिये । दुर्ग मे विभिन्न प्रकार के लोगों का आवास, राजभवन तथा गज, अश्व, रथ एवं पैदल सेना होनी चाहिये ॥४६॥

धान्यैस्तैलैः क्षारैः सलवणभैषज्यगन्धविषम् ।

लोहाङ्गारस्नायुविषाणवेण्विन्धनैर्युक्तम् ॥४७॥

दुर्ग के भीतर अन्न, तेल, क्षार, नमक, औषधियाँ, सुगन्ध, विष, धातुयें, अङ्गार (कोयला), स्नायु (चमड़े की डोरी), सींग, बाँस एवं इन्धन की लकड़ी पर्याप्त मात्रा में होनी चाहिये ॥४७॥

तृणचर्मशाकयुक्तं सवल्कलं सारदारुयुतम्‌ ।

दुर्गं दुर्गममुक्तं दुर्लङ्घयं दुरवगाहं च ॥४८॥

दुर्ग मे तृण (पशुओं का चारा), चमड़ा, शाक (तरकारी), छाल से युक्त काष्ठ एवं कठोर काष्ठ प्रभूत मात्रा में होनी चाहिये । दुर्ग का कठिनाई से प्रवेश करने योग्य, कठिनाई से लाँघने योग्य तथा कठिनाई से पार करने योग्य होना चाहिये- ऐसा कहा गया है ॥४८॥

रक्षार्थं च जयार्थं ह्यरिभिरभेदं च दुर्गमिष्टं स्यात् ।

इन्द्रश्च वासुदेवो गुहो जयन्तश्च वैश्रवणः ॥४९॥

अश्विन्यौ श्रीमदिरे शिवश्च दुर्गा सरस्वती चेति ।

प्राकारान्तर्दिव्या दुर्गनिवेशे च विज्ञेयाः ॥५०॥

रक्षा के लिये, विजय के लिये एवं शत्रुओं द्वारा अभेद्यता के लिये दुर्ग की आवश्यकता होती है । दुर्ग-निवेश के समय प्राकार के भीतर इन्द्र, वासुदेव, गुह, जयन्त, कुबेर, दोनों अश्विनीकुमार, श्री, मदिरा, शिव, दुर्गा तथा सरस्वती देवी-देवताओं को स्थापित करना चाहिये ॥४९-५०॥

एवं दुर्गविधानं सम्यक्‌ प्रोक्तं पुरातनैर्मुनिभिः ।

इस प्रकार प्राचीन मनीषयों ने दुर्ग-विधान का वर्णन किया है ।

मयमत अध्याय १०- नगरविन्यास

सर्वेषां विन्यासं संक्षेपाद्‌ वक्ष्यते क्रमशः ॥५१॥

नगर - योजना - अब क्रमशः सभी (नगरों) का विन्यास संक्षेप में वर्णित किया जा रहा है ॥५१॥

प्राक्प्रत्यग्गतमार्गा द्वादश दश वाऽष्टषट्‌चतुर्युगलम् ।

तावदुदीचीनास्ते तत्रैवायुग्मसंख्या वा ॥५२॥

पूर्व से पश्चिम की ओर जाने वाले मार्गों की संख्या बारह, दश, आठ, छः, चार या दो होनी चाहिये । इसी प्रकार उत्तर (से दक्षिण जाने वाले) मार्गों की भी योजना रखनी चाहिये । अथवा अयुग्म (विषम) संख्या में मार्ग होने चाहिये ॥५२॥

एकदशनवसप्तकपञ्चगुणा वैकमार्गा वा ।

युग्मायुग्मपदेषु द्व्येकत्रिभिरंशकैरजांशाः स्युः ॥५३॥

अयुग्म संख्याओं में ग्यारह, नौ, सात, पाँच, तीन या एक मार्ग होने चाहिये । युग्म (सम) अथव अयुग्म (विषम) पदों में दो, तीन एवं एक अज (ब्रह्मा) का भाग होता है ॥५३॥

नगरादिनामेवं मार्गाण्युदितानि सर्वेषाम् ।

दण्डवदेका वीथी तद्दण्डकमित्यभीष्टं स्यात् ॥५४॥

इस प्रकार सभी नगरादिकों के मार्गो का वर्णन किया गया है । दण्ड के समान एक वीथी (मार्ग) को दण्डक कहते है ॥५४॥

उत्तरदिङ्‌मुखमेकं तन्मध्ये सम्प्रयुक्तं चेत् ।

कर्तरिदण्डकमुदितं प्राचीनौ कुट्टिमौ तर्हि ॥५५॥

उत्तर दिशा से आता हा एक मार्ग यदि पूर्वोक्त मार्ग के साल मध्य में संयुक्त होता है तो उसे कर्तरिदण्डक कहते है। यदि पूर्व दिशा से ईटो से निर्मित दो मार्ग आते है ॥५५॥

तद् बाहुदण्डकं स्याद् दिक्षु चतुर्द्वारसंयुक्तम् ।

बहुकुट्टिमसंयुक्तं मध्ये वीथ्या द्विपार्श्वे तु ॥५६॥

तो उसे बाहुदण्डक कहा जाता है । यदि चारो दिशाओं में द्वार हो तथा वीथी के मध्य में दोनों पार्श्वो मे बहुत से कुट्टिमयुक्त (ईटों से निर्मित) मार्ग आकर मिले एव शेष स्थिति पूर्ववर्णित रहे तो उसे कुटिकामुख दण्डक कहते है ॥५६॥

शेषं पूर्ववदिष्टं कुटिकामुखदण्डकं प्रोक्तम् ।

प्राचीनोदीचीनैर्मार्गैस्त्रिभिरेव संयुक्तम् ॥५७॥

पूर्व से आने वाले तीन मार्ग तथा उत्तर से आने वाले तीन मार्ग जब आपस में संयुक्त होते है तो उसे कलकाबन्धदण्डक कहा गया है ॥५७॥

तत्‌ कलकाबन्धदणकमिति तज्ज्ञैः समुद्दिष्टम् ।

प्राङ्‌मुअवीथ्यस्तिस्त्रश्चोत्तरमार्गास्त्रयश्चैव ॥५८॥

एकैकान्तरितास्ते कुट्टिममार्गास्त्वनेकाश्च ।

वेदीभद्रकमुदितं नगरादिनामिदं शस्तम् ॥५९॥

यदि पूर्व से तीन मार्ग एवं उत्तर से तीन मार्ग निकलें तथा इनमें एक-एक के बाद अनेक कुट्टिममार्ग हो तो उसे वेदीभद्रक कहते है । यह मार्ग-योजना नगरादिकों के लिये उपयुक्त होती है ॥५८-५९॥

स्वस्तिकमुदितं ग्रामे यथा तथा स्वस्तिकं विद्यात् ।

प्रागुत्तरमुखमार्गाः षट्‌षडभीष्टास्तु तद्बाह्ये ॥६०॥

मार्ग की स्वस्तिक-योजना स्वस्तिक ग्राम के लिये कही गई है । इसमें छः मार्ग पूर्व से एवं छः मार्ग उत्तर से निकलते है ॥६०॥

प्रागिव मार्गोपेतं वीथिपदं स्वस्तिकं चैव ।

पूर्व-वर्णित मार्ग-योजना के अनुसार मार्गो की रचना स्वस्तिक होती है ।

प्राचीनोदीचीनाश्चत्वारश्चैव मार्गाः स्युः ॥६१॥

ब्रह्मावृतपथमेकं कुट्टिममार्गास्त्रयः प्राच्याम् ।

एतद् भद्रकमुदितं नाम्ना नगरादिविन्यासम् ॥६२॥

पूर्व से एवं उत्तर से निकलने वाले मार्गो की संख्य़ा चार होती है । एक मार्ग ब्रह्मस्थान से निकलता है । तीन कुट्टिममार्ग पूर्व दिशा मे होते है । इस मार्गयोजना को भद्रक कहा जाता है । इस मार्गयोजना का प्रयोग नगरादि के विन्यास मे किया जाता है ॥६१-६२॥

प्राङ्‌मुखमार्गाः पञ्चैवोत्तरमार्गास्तथैव स्युः ।

बहुकुट्टिमसंयुक्तं भद्रमुखं नाम वस्तु स्यात् ॥६३॥

पाँच मार्ग पूर्व दिशा से एवं पाँच मार्ग उत्तर दिशा से निकलते है । बहुत से कुट्टिम मार्ग निकलते है । इस मार्गयोजना को भद्रमुख कहते है ॥६३॥

प्राचीनास्तु षडेवैवोत्तरवक्त्रास्तथा मार्गाः ।

यद् बहुकुट्टिमयुक्तं तद्वस्तु च भद्रकल्याणम् ॥६४॥

छः मार्ग पूर्व दिशा से एवं छः मार्ग उत्तर दिशा से निकलते है तथा बहुत से कुट्टिम मार्ग होते है, तो उसे भद्रकल्याण मार्गयोजना कहते है ॥६४॥

पूर्वापरमुखमार्गाः सप्तैवोदङ्‌मुखाश्च तथा ।

शेषं प्रागिव सर्वं विन्यासं तन्महाभद्रम् ॥६५॥

पूर्व से पश्चिम की ओर जाने वाले सात मार्ग तथा उत्तर से (दक्षिण की ओर जाने वाले) सात मार्ग हो तथा शेष योजना पूर्ववत्‌ (बहुत से कुट्टिम मार्ग) हो तो उसे महाभद्र मार्गयोजना कहते है ॥६५॥

अष्टौ पूर्वमुखास्ते मार्गाश्चाष्टावुदग्वक्त्राः ।

द्वादशमार्गोपेतं बह्वर्गलकुट्टिमैर्युक्तम् ॥६६॥

आठ मार्ग पूर्व दिशा से एवं आठ मार्ग उत्तर दिशा से निकलते है । (इनके अतिरिक्त) बारह मार्गो एवं बहुत से अर्गल कुट्टियों से (अर्गला के समान आपस में गुम्फित) युक्त मार्ग-विन्यास को वस्तुसुभद्र कहते है ॥६६॥

यत्ततद्वस्तुसुभद्रं नाम्ना विन्यासमुद्दिष्टम् ।

नवनवमार्गाश्चैते प्राचीनाश्चाप्युदीचीनाः ॥६७॥

द्वारोपद्वारयुतं कुट्टिममार्गार्गलैर्युक्तम् ।

राजगृहोपेतं यन्नगरं नाम्ना जयाङ्गं स्यात् ॥६८॥

नौ द्वार पूर्व से निकलते हो तथा नौ द्वार उत्तर से निकलते हो, इन मार्गो पर द्वार एवं उपद्वार (छोटे प्रवेशद्वार) हो, इन मार्गो के साथ अर्गल-कुट्टिम मार्ग भी हो तथा नगर मे राजगृह भी हो तो उसकी संज्ञा जयाङ्ग होती है ॥६७-६८॥

प्राचीणा दश मार्गाश्चोत्तरमार्गास्तथैव स्युः ।

नृपमन्दिरसंयुक्तं युक्त्यानेकार्गलोपेतम् ॥६९॥

पूर्व दिशा से दश मार्गो का प्रारम्भ होता हो तथा उत्तर दिशा से भी दश मार्ग निकलते हो; साथ ही इन मार्गो के साथ अनेक अर्गलायुक्त कुट्टिम मार्ग हो तथा नगर मे राजभवन भी हो तो उसे श्रेष्ठ जनों ने विजय संज्ञा प्रदान की है ॥६९॥

बहुकुट्टिमसंयुक्तं विजयं नाम्ना वरैः प्रोक्तम् ।

प्राचीनास्त्वेकादश मार्गा रुद्र उदीचीनाः ॥७०॥

ब्रह्मांशादपरांशो यदभीष्ट तत्र नृपवासम् ।

तन्मुखतोऽदभ्रमहाङ्गणकं स्यादिष्टभागे तु ॥७१॥

(सर्वतोभद्र योजना मे) पूर्व से ग्यारह मार्ग तथा उत्तर से ग्यारह मार्ग निकलते हो, ब्रह्मभाग क पश्चिम मे इच्छित स्थान पर राजा का आवास हो, उसके सम्मुख बहुत विशाल आँगन होना चाहिये ॥७०-७१॥

तत्रान्तःपुरवासं शेशं सर्वं समुन्नेयम् ।

तत्प्रागुदग्गतमार्गा सा कथिता राजवीथीति ॥७२॥

इसके पश्चात अभीष्ट स्थन पर रानियों का आवास होना चाहिये । पूर्व से निकले मार्ग को राजवीथी कहते है ॥७२॥

तस्या द्विपार्श्वयोः स्यात्सैश्वर्याणां तु मालिकापङ्‌क्तिः ।

तत्पार्श्वयोर्निवासो वणिजां स्यात्तस्य दक्षिणतः ॥७३॥

स्यत्तन्तुवायवासं ह्युत्तरतश्चक्रिणां वासम् ।

तत्तज्जात्यन्तरगृहमथ तत्सामीप्यतः कुर्यात् ॥७४॥

राजवीथे के दोनो पार्श्वों मे धनाढ्य लोगों की मालिका-पङ्क्ति (भवनो की पङ्क्ति होनी चाहिये । उनके पार्श्वों मे व्यापारियों का आवास होना चाहिये । उसके दक्षिण में तन्तुवायों (जुलाहो) का आवास होना चाहिये । उसके उत्तर मे कुम्हारों का आवास होना चाइये और इनके समीप ही जात्यन्तरो (छोटी जाति वालों) का आवास होना चाहिये ॥७३-७४॥

शेषं प्रागिव सर्वं योग्यं तत्सर्वतोभद्रम् ।

एवं षोडश भेदा ह्युदिताश्चाद्यैर्मुनीन्द्रैस्तु ॥७५॥

शेष सभी पूर्ववर्णित नियमों के अनुसार होना चाहिये । यह सर्वतोभद्र व्यवस्था है । इस प्रकार प्राचीन मुनियों ने नगर के सोलह भेदों का वर्णन किया है ॥७५॥

मार्गच्छेदं नेष्टं पदमध्ये चत्वर्म न स्यात् ।

शेषं युक्त्यानुक्तं सम्यग्योज्यं नृपेच्छया तज्ज्ञैः ॥७६॥

क्षुद्राणामपि चैषां मध्यानां चापि सर्वेषाम्‌‍ ।

नगर के मध्य पद में न तो मार्ग बाधित होना चाहिये तथा न ही वहाँ चौराहा होना चाहिये । शेष की योजना राजा की इच्छानुसार मध्य मे करनी चाहिये, जिनका यहाँ वर्णन नही किया गया है ॥७६॥

मयमत अध्याय १०- अन्तरापण

तत्र कुटुम्बावलिक्म वक्ष्येऽहं चान्तरापणकम् ॥७७॥

हाट-योजना - अब मैं (मय) कुटुम्बावलिक (परिवारों के आवास की पंक्ति) तथा बाजारों का वर्णन करता हूँ ॥७७॥

परितो रथपथयुक्तं मध्ये वणिजां गृहश्रेणी ।

तद्दक्षिणतः पार्श्वे गेहं स्यात्तन्तुवायानाम् ॥७८॥

बाजार के चारो ओर रथ के चलने योग्य मार्ग हो एवं मध्य मे व्यापारियों के गृहों की पङ्क्ति होनी चाहिये । उनके दक्षिण पार्श्व मे जुलाहों के गृह होने चाहिये ॥७८॥

उत्तरतस्तद्वासावलिकं स्याच्चक्रिकाणां तु ।

कर्मोपजीविनां स्याद्वासं रथपथ्यनेकानाम् ॥७९॥

उत्तर भाग मे कुम्हारो के भवन होने चाहिये । अन्य शिल्पियों के गृह भी रथमार्ग से संयुक्त होने चाहिये ॥७९॥

ब्रह्मावृतपथमेकं तत्रान्तरापणं कार्यम् ।

ताम्बूलादि फलञ्च प्रोक्तं सारान्वितं द्रव्यम् ॥८०॥

जो मार्ग ब्रह्म-पद को घेरता हो, उस पर पान, फल एवं सारयुक्त सामग्रियो का हाट बनाना चाहिये ॥८०॥

ईशानादिमहेन्द्रद्वारान्तं चान्तरापणकम् ।

तत्रैव मत्स्यमांसं शुष्कं शाकञ्च विज्ञेयम् ॥८१॥

ईशान से महेन्द्र पद तक हाट-बाजार निर्मित करना चाहिये । वही पर मछली, माँस, सूखे पदार्थ एवं शाक (सब्जी, तरकारी) का हाट भी होना चाहिये ॥८१॥

महेन्द्राद्यग्न्यन्तं भक्ष्यं भोज्यं च निर्दिष्टम् ।

अग्न्यादि गृहक्षतपर्यन्तं तत्र भाण्डानि ॥८२॥

महेन्द्र पद से प्रारम्भ कर अग्निकोण-पर्यन्त भक्ष्य एवं भोज्य (खाने-पीने योग्य) पदार्थों का हाट बनाना चाहिये तथा अग्नि से गृहक्षतपर्यन्त भाण्डों (बरतन) का हाट होना चाहिये ॥८२॥

तस्मान्निऋतिपदान्तं कंसादिकमत्र विज्ञेयम् ।

स्यात् पुष्पदन्तभागान्त पितृभागादि वस्त्रं स्यात् ॥८३॥

गृहक्षत से निऋति के पद तक कांस्य आदि धातुओं से निर्मित पदार्थों का हाट होना चाहिये । पितृपद से पुष्पदन्त के पद तक वस्त्रों का हाट होना चाहिये ॥८३॥

तस्मात् समीरणान्तं तण्डुलधान्यादिकं च कटम् ।

स्याद् भल्लाटपदान्तं वाय्वादिकं वस्त्रकादीनाम् ॥८४॥

पुष्पदन्त से समीर पदपर्यन्त चावल, अन्न एवं भूसे के बाजार होने चाहिये । वायु से भल्लाट के पद तक वस्त्र आदि के हाट होने चाहिये ॥८४॥

तत्रैव लावणादिद्रव्यं तैलादिकं ज्ञेयम् ।

तस्मादिशपदान्तं गन्धं पुष्पादिकं विहितम् ॥८५॥

उसी स्थान पर नमक आदि पदार्थ एवं तेल आदि का हाट होना चाहिये । भल्लाट से ईश तक सुगन्ध एवं पुष्प आदि का हाट होना चाहिये ॥८५॥

एवं नवान्तरापणमुदितं तत्परितस्तु मध्ये ।

अभ्यन्तरगतमार्गेष्वथ रत्‍नं हाटकं वस्त्रम् ॥८६॥

इस प्रकार वसति-विन्यास (नगरादि) मे चारो ओर नौ प्रकार के हाटों का वर्णन किया गया है । मध्य भाग मे जाने वाले मार्गो पर रत्‍न, सुवर्ण एवं वस्त्रो का हाट होना चाहिये ॥८६॥

माञ्जिष्ठं तु मरीचं पिप्पलकं चापि हारिद्रम् ।

मधुघृततैलादिकमथ भैषज्यं सर्वतः कार्यम् ॥८७॥

इनके अतिरिक्त माञ्जिष्ठ (मजीठ, रंग), काली मिर्च, पीपल, हारिद्र (हल्दी), शहद, घी, तेल तथा औषध के हाट सभी स्थानों पर होने चाहिये ॥८७॥

आर्यपदे च विवस्वति मित्रे पृथिवीधरे च पदे ।

शास्ता दुर्गा गजमुखलक्ष्म्यौ चात्रेव विज्ञेयाः ॥८८॥

आर्य, विवस्वान, मित्र एवं पृथिवीधर के पद पर शास्ता, दुर्गा, गजमुख एवं लक्ष्मी का स्थान होना चाहिये ॥८८॥

देवालयमथ परितो ग्रामे यथा तथा विहितम् ।

परितः सर्वजनालयमुदितं किञ्चित्ततो दूरे ॥८९॥

जिस प्रकार ग्राम मे उसी प्रकार (नगर आदि मे भी) चारो ओर देवालय होना चाहिये । इससे कुछ दूर सभी वर्ण के मनुष्यों का आवास होना चाहिये ॥८९॥

नगराद् द्विशतं दण्डं नीत्वा प्राच्यां तु वाग्नेय्याम् ।

चण्डालकुटीराणि तत्रैव तु कोलिकानां तु ॥९०॥

नगर से दो सौ दण्ड दूर ले जाकर पूर्व अथवा आग्नेय कोण मे चण्डालों एवं कोलिकों के कुटीर होने चाहिये ॥९०॥

अस्मिन् सर्वमनुक्तं ग्रामे तु यथा तथा विहितम् ।

पत्तनमृजुवीथियुतं नैव स्यादन्तरापणं तत्र ।

शेषाणामपि तत्तद्योग्यवशात्तत्र विज्ञेयम् ॥९१॥

यहाँ जिन सबका वर्णन नही किया गया है, वे सब उसी प्रकार होंगे, जैसे ग्रामों मे वर्णित है । पत्तन में ऋतुपथ (सीधी सड़क) होती है एवं वहाँ बाजार नही होते है । शेष नगर आदि स्थानों मे यथोचित (आवश्यकतानुसार) हाट आदि होना चाहिये ॥९१॥

स्थानीयदुर्गपुरपत्तनकोत्मकोल-

द्रोणामुखानि निगमञ्च तथैव खेटम् ।

ग्रामञ्च खर्वटमितीह दशैव युक्त्या-

धिष्ठानकानि कथितानि पुरातनार्यैः ॥९२॥

प्राचीन आचार्यो ने दस प्रकार के वासयोग्य अधिष्ठानो का वर्णन किया है - स्नानीय, दुर्ग, पुर, पत्तन, कोत्मकोल, द्रोणमुख, निगम, खेट, ग्राम तथा खर्वट । (इनकी स्थापना भौगोलिक स्थित के अनुसार होती है) ॥९२॥

एवं प्रोक्तं भूमिदेवादिकानां वर्णानां चाप्यत्र जात्यन्तराणाम् ।

ग्रामादीनां मानविन्यासमार्गं सालङ्कारं चारु संक्षिप्य तन्त्रात् ॥९३॥

इस प्रकार तन्त्रों से ग्रहण कर संक्षेप मे भूमि, देवताओं, चार वर्णों, जात्यन्तरो (सङ्कर जाति), ग्रामादि के प्रमाण, मार्ग-विन्यास का सुन्दर सजावट के साथ वर्णन किया गया है ॥९३॥

दत्तान्नृपः स्थपतिकादिचतुष्टयेभ्यो

मानादिकर्मनिपुणेभ्य इडां च गाञ्च ।

नित्यं यथा जगति वित्तमनेकवस्तू-

न्याचन्द्रतारमधिवासभुवं मुदा सः ॥९४॥

राजा को मापन आदि कार्य में निपुण चारो स्थपति आदि को गाय एवं पृथिवी प्रदान करना चाहिये । ऐसा करने से जब तक संसार मे चन्द्रमा एवं तारे रहेंगे तब तक वह राजा प्रसन्नतापूर्वक पृथिवी पर धन आदि अनेक समृद्धिदायक वस्तुओं से युक्त एवं सर्वदा प्रसन्न रहता है ॥९४॥

इति मयमते वस्तुशास्त्रे नगरविधानो नाम दशमोऽध्यायः॥


=======================

मयमतम् अध्याय ११        

Mayamatam chapter 11
मयमतम् एकादशोऽध्यायः

मयमतम्‌वास्तुशास्त्र
मयमत अध्याय ११- भूमि के तल एवं आयाम

दानवराजमयप्रणीतं मयमतम्‌

अथ एकादशोऽध्यायः

(भूलम्बविधानम्)

भूमिलम्बविधानं तु वक्ष्ये संक्षेपतः क्रमात् ।

चतुरस्त्रमायतास्त्रं वर्तुलं च तदायतम् ॥१॥

अष्टास्त्रं च षडस्त्रं च द्व्यस्त्रवृत्तं तथैव च ।

एअतद्विन्यासभेदं स्यात् क्षयवृद्धिविधानतः ॥२॥

अब मै (मय) संक्षेप मे क्रमानुसार भूमिलम्बविधान का वर्णन करता हूँ । क्षय (कम करते हुये) एवं वृद्धि (बढाते हुये) विधान के अनुसार विन्यास-भेद इस प्रकार है - चौकोर, आयताकार, गोलाकार, लम्बाई लिये गोलाकार, अष्टकोण, षट्‌कोण एवं द्व्यस्त्रवृत्त (दो कोणों के साथ गोलाकार) ॥१-२॥

भूमिलम्बमिति प्रोक्तं त्रिचतुर्हस्तमानतः ।

द्विद्विहस्तविवृद्ध्यैकं भुमेर्मानं चतुष्टयम् ॥३॥

इसे भूमिलम्ब कहते है । एक भूमि (के भवन) का मान तीन या चार हस्त से प्रारम्भ कर दो-दो हाथ की वृद्धि करते हुये चार प्रकार का होता है ॥३॥

पञ्चषड्ढस्तमारभ्य द्विद्विहस्तविवर्धनात् ।

द्वितले तु चतुर्मानं रुद्रभानुकरान्तकम् ॥४॥

पाँच या छः हाथ से प्रारम्भ कर दो-दो हाथ बढ़ाते हुये ग्यारह या बारह हाथ तक दो तल वाले भवन के चार प्रकार के मान होते है ॥४॥

सप्ताष्टहस्तमारभ्य द्विद्विहस्तविवर्धनात् ।

पञ्चदशविकारान्तं त्रितले पञ्चमानकम् ॥५॥

तीन तल वाले भवन के सात या आठ हाथ से प्रारम्भ कर दो-दो हाथ बढ़ाते हुये पन्द्रह या सोलह हस्तपर्यन्त पाँच प्रकार के मान होते है ॥५॥

नवपङ्‌क्तिकराद्यावत् पक्षषोडशहस्तकम् ।

चतुष्पञ्चतलं प्रोक्तं चतुर्मानं सनातनम् ॥६॥

नौ या दश हाथ से प्रारम्भ कर पन्द्रह या सोलह हाथ तक चार और पाँच तल वाले भवन के चार प्रकार के मान वर्णित है ॥६॥

एकहस्तं द्विहस्तं वा क्षुद्रमेकतलं स्मृतम् ।

युग्मायुग्मकरैरामर्हस्तार्धोनस्मन्वितैः ॥७॥

केचिद्‌ वदन्ति देवानां मानुषाणां विमानके ।

विस्तारे सप्तषट्‌पञ्चचतुस्त्रंशेऽधिकं त्रिभिः ॥८॥

अथवा एक तल का क्षुद्र प्रमाण एक हाथ या दो हाथ कहा गया है । कुछ विद्वान्‌ देवों एवं मनुष्यो के कई तल वाले भवन के विस्तारप्रमाण में आधा हाथ जोड़ने या कम करने के लिये कहते है । यह सम या विषम संख्या वाले सभी हस्त-प्रमाण के लिये है । (लम्बाई के लिये) विस्तारप्रमाण मे तीन के साथ विस्तार का सात, छः, पाँच, चार या तिन अंश अधिक जोड़ना चाहिये ॥७-८॥

शान्तिकं पौष्टिकं जयदमद्भुतं सार्वकामिकम् ।

उच्छ्रायं द्विगुणं पादार्धाधिकं चापि सम्मतम् ॥९॥

शान्तिक, पौष्टिक, जयद, अद्भुत एवं सार्वकामिक भवनों मे पूर्वोक्त प्रमाण के अतिरिक्त भवन की ऊँचाई उसके चौड़ाई की दुगुनी, डेढ़गुनी अथवा सवा गुनी अधिक होनी चाहिये ॥९॥

पञ्चदशकरव्यासाद्धिनं क्षुद्रविमानकम् ।

सप्ताष्टाधिकपङ्‌क्त्यादिद्विद्विहह्तविवर्धनात् ॥१०॥

चौड़ाई मे पन्द्रह हाथ से कम माप का भवन क्षुद्रविमानक होता है । सत्रह या अट्ठारह हाथ से प्रारम्भ कर दो-दो हाथ बढ़ाना चाहिये ॥१०॥

आसप्ततेश्चतुर्भूम्यादीनि त्रीणि मतानि च ।

सप्तविंशतिभेदानिः द्वादशान्तान्यनुक्रमात् ॥११॥

 (दो-दो हाथ बढ़ाते हुये) सत्तर हाथ तक माप ले जाना चाहिये । चार तल से बारह तलपर्यन्त भवन के सत्ताईस भेद होते है एवं इनमें से प्रत्येक के तीन भेद होते है ॥११॥

त्रिचतुर्विंशतिरत्नेर्यावच्छतकरान्तकम् ।

त्रित्रिहस्तविवृद्ध्या तु त्रिनवोत्सेधमिष्यते ॥१२॥

तेईस या चौबीस हाथ से प्रारम्भ कर एक सौ हाथ तक तीन-तीन हाथ बढ़ाते हुये भवन के सत्ताईस प्रकार के ऊँचाई के प्रमाण-भेद प्राप्त होते है ॥१२॥

एवमुत्कृष्टमानेषु श्रेष्ठमध्याधमं भवेत् ।

त्रिचतुष्पङ्‌क्तिहस्तादिद्विद्विहस्तवर्धनात् ॥१३॥

पञ्चषट्‌षष्टिहस्तान्तं संख्यया पूर्वसंस्कृतिः ।

चतुस्तलविमानादि द्वादशान्तं विधीयते ॥१४॥

इस प्रकार उँचे भवनों के श्रेष्ठ, मध्यम एवं अधम भेद प्राप्त होते है । तेरह या चौदह हाथ से प्रारम्भ कर दो-दो हाथ बढ़ाते हुये पैसठ या छाछठ हाथ पर्यन्त इनके माप प्राप्त होते है । इसी प्रकार पूर्ववर्णित संख्याओं द्वारा चार तल के भवन से लेकर बारह तल तक भवनों के प्रकार प्राप्त होते है ॥१३-१४॥

सप्ताष्टपङ्क्तेरारभ्य त्रित्रिहस्तविवर्धनात् ।

पञ्चषण्णवतिर्यावदुच्चं प्रागिव संख्यया ॥१५॥

सत्रह या अट्ठारह हाथ से प्रारम्भ कर पञ्चानबे या छियानबे हाथ तक तीन-तीन हाथ बढ़ाते हुये भवन की ऊँचाई का प्रमाण प्राप्त होता है ॥१५॥

श्रेष्ठमध्यकनिष्ठं स्यादेवं मध्यक्रमेषु च ।

नवपङ्क्तिकरात् पञ्चषट्‌पञ्चाशत्करान्तकम् ॥१६॥

द्विद्विहस्तविवृद्ध्या तु चतुर्विंशतिसंख्यया ।

पञ्चादिद्वादशान्तानां हर्म्याणां विपुलं क्रमात् ॥१७॥

उपर्युक्त सभी भवनों के श्रेष्ठ, मध्यम एवं कनिष्ठ भेद होते है । नौ या दश हाथ से प्रारम्भ कर दो-दो हाथ बढ़ाते हुये पचपन या छप्पन हाथपर्यन्त चौबीस प्रकार के विस्तार प्रमाण - प्राप्त होते है । ये भवन पाँच तल से प्रारम्भ होकर बारह तल तक होते है ॥१६-१७॥

सप्ताष्टनवभूमानां धाम्नामुक्तप्रमाणतः ।

युञ्ज्याद्‌ द्वादशभूम्यन्तं विमानं मानविद्वरः ॥१८॥

सात, आठ या नौ तल के भवनों का मान के साथ वर्णन किया गया । मान में कुशल स्थपति इन नियमों का प्रयोग करते हुये बारह तलपर्यन्त भवनों का निर्माण कर सकता है ॥१८॥

द्विःषट्‌त्रयोदशक्ष्मान्तषोडशक्ष्मं यथाक्रमम् ।

षट्‌षट् षट् सप्तपञ्चाशद्धस्तव्यासैः शिवोदितम् ॥१९॥

शिव देवता से सम्बद्ध देवालय बारह, तेरह अथवा सोलह तल का होता है, जिसका विस्तार क्रमशः छत्तीस, बयालीस एवं पचास हाथ कहा गया है ॥१९॥

विस्तारं स्तम्भतो बाह्ये जन्मात् स्थूप्यन्तमुन्नतम् ।

केचिदाशिखरान्तं तु प्रवदन्ति तदुन्नतम् ॥२०॥

भवन का विस्तार स्तम्भ के बाहर से मापना चाहिए एवं इसकी ऊँचाई इसके जन्म (मूल) से प्रारम्भ कर स्तूपिका-पर्यन्त लेनी चाहिये । कुछ विद्वान्‌ भवनकी ऊँचाई शिखर-पर्यन्त मानते है ॥२०॥

महतामुच्छ्रयो हस्तैरुद्देशः समुदाह्रतः ।

तत्तद्व्यासे तु सप्तांशे निर्देशोच्चं त्रियंशकैः ॥२१॥

बड़े भवनों की ऊँचाई कर-प्रमाण में दी गई है । इनका विस्तर दश मे सातवाँ भाग होना चाहिये ॥२१॥

विस्तारद्विगुणोत्सेधं युक्त्याल्पेषु प्रयोजयेत् ।

देवानां सार्वभौमानामाद्वादशतल विदुः ॥२२॥

छोटे भवनों की ऊँचाई उनके विस्तर की दुगुने होनी चाहिये । सार्वभौम देवों का मन्दिर बारह तलों का होना चाहिये ॥२२॥

रक्षोगन्धर्वयक्षाणामेकादशतलं मतम् ।

विप्राणां नवभौमं स्याद्‌ दशभौममथापि वा ॥२३॥

राक्षस, गन्धर्व एवं यक्षो का भवन एकादश तल का तथा ब्राह्मणों का भवन नौ या दश तल का होना चाहिये ॥२३॥

युवराजस्य राज्ञश्च पञ्चमस्यैव सप्तभूः ।

तदाद्येकादशतलं षण्णां वै चक्रवर्तिनाम् ॥२४॥

पाँचवे प्रकार का भवन युवराजों एवं राजाओं का होता है, जो सात तल का होता है । चक्रवर्ती राजाओं का भवन छः तल से प्रारम्भ कर ग्यारह तलपर्यन्त होता है ॥२४॥

त्रिभुमं च चतुर्भूमं वणिजां शूद्रजन्मनाम् ।

राज्ञां पञ्चतलं वाऽपि मत्म पट्टभृतां तु तत् ॥२५॥

वैश्यों एवं शूद्रों का भवन तीन एवं चार तल का होना चाहिये तथा पट्टभृत राजाओं (छोटे राजाओं) का भवन पाँच तल का होना चाहिये ॥२५॥

शतहस्तसमुत्सेधात्‌ सप्तत्यारत्‍निविस्तरात् ।

नेष्यतेऽधिकमानं तु सर्वथा तद्विचक्षणैः ॥२६॥

कुशल स्थपति एक सौ हाथ से अधिक ऊँचे तथा सत्तर हाथ से अधिक विस्तृत भवन का प्रमाण अभीष्ट नहीं मानते है ॥२६॥

क्षुद्रल्पमध्यमवरादिविमानकानाम

व्यामिश्रहस्तकयुजां विपुलोच्चभेदम् ।

युक्त्या यथोदितमजाद्यमरेश्वराणां

नृणां तथैव कथितं हि मया पुराणैः ॥२७॥

मैने (मय ऋषि ने) विभिन्न ऊँचई वाले एवं विस्तार वाले अत्यन्त छोटे, मध्यम एवं बडे भवनों का वर्णन प्राचीन विद्वानों के मतानुसार किया । इस प्रकार यह ब्रह्मा आदि देवों एवं मनुष्यो के भवनो का वर्णन नियमानुसार किया गया ॥२७॥

इति मयमते वस्तुशास्त्रे भूलम्बविधानो नामैकादशोऽध्यायः॥


=================

मयमतम् अध्याय १२        

Mayamatam chapter 12
मयमतम् द्वादशोऽध्यायः

मयमतम्‌वास्तुशास्त्र
मयमत अध्याय १२- गर्भविन्यास

दानवराजमयप्रणीतं मयमतम्‌

अथ द्वादशोऽध्यायः

गर्भविन्यासः

तैतिलानां द्विजातीनां वर्णानां हर्म्यके गृहे ।

गर्भन्यासविधिः सम्यक् संक्षेपाद् वक्ष्यतेऽधुना ॥१॥

शिलान्यास - देवों के ब्राह्मणों के एवं अन्य वर्ण वालों के भवनों के गर्भन्यास (शिलान्यास) की विधि का भली-भाँति एवं संक्षेप में अब वर्णन किया जा रहा है ॥१॥

सर्वद्रव्यैस्तु सम्पन्नं गर्भं तत् सम्पदां पदम् ।

द्रव्यहीनमसम्पन्नं गर्भं सर्वविपत्करम् ॥२॥

सभी पदार्थों से युक्त गर्भ (भवन की नींव का गत) सम्पदा का स्थल होता है तथा किसी पदार्थ के कम होने से अथवा गर्भन्यास न होने से वह गर्भ सभी प्रकार की विपत्तियों का कारण (उस पर निर्मित भवन एवं भवन के निवासियों के लिये) बनता है ॥२॥

तस्मात् सर्वप्रयत्नेन गर्भं सम्यग् विनिक्षिपेत् ।

गर्भश्वभ्रस्य गाम्भीर्यं स्वाधिष्ठानोन्नते समम् ॥३॥

इसलिये सभी प्रकार के प्रयत्नपूर्वक गर्भ का न्यास करना चाहिये । गर्भ के गर्त की गहराई को अधिष्ठान की ऊँचाई तक समतल करना चाहिये ॥३॥

चतुरस्त्रसमं कुर्यात् गर्तमिष्टकयाश्मना ।

आपूर्य सलिलं तस्य मूले सर्वमृदं क्षिपेत् ॥४॥

गर्त को ईंटों एवं पत्थरो से सम एवं चौकोर करना चाहिये । पानी से गड्ढे को भरने के बाद इसके मूल मे सभी प्रकार की मिट्टियाँ डालनी चाहिये ॥४॥

निम्नगाह्रदसस्याद्रिवल्मीककुलिरावटे ।

हलस्थलाब्धिगोश्रृङ्गहस्तिदन्तेषु मृत्तिका ॥५॥

यह मृत्तिका नदी से, तालाब से, अन्न के खेत से, पर्वत से, बाँबी से, हल से, बैल के सींग से एवं गजदन्त से प्राप्त होती है ॥५॥

तदूर्ध्वं तस्य मध्ये तु पद्मकन्दं न्यसेत्पुनः ।

पूर्वे चोत्पलकन्दं च दक्षिणे कौमुदं क्षिपेत् ॥६॥

उसके ऊपर गर्त के मध्य में पद्म (लाल कमल) की जड़, पूर्व दिशा में उत्पल (नीलकमल) की जड़ एवं दक्षिण में कुमुद (की जड़) डालनी चाहिये ॥६॥

सौगन्धिं पश्चिमे विद्यात्नीललोहमुदग्दिशि ।

धान्यान्यष्टौ तदूर्ध्वं तु शालिर्व्रीहिश्च कोद्रवः ॥७॥

कङ्कु मुद्गं च माषं कुलत्थं च तिलं तथा ।

प्रादक्षिण्येन शाल्यादीनीशानादिषु विन्यसेत् ॥८॥

पश्चिम दिशा में सौगन्धि (एक प्रकार की सुगन्धित घास), उत्तर दिशा में नील-लोह (नीले या काले रंग का धातु) डालना चाहिये । उनके ऊपर आठो दिशाओं में आठ धान्यशालि (चावल का एक प्रकार), व्रीहि (चावल का एक प्रकार), कोद्रव (कोदो), कङ्कु, मुद्ग (मूँग), माष (उड़द), कुलत्थ (कुलथा) एवं तिल को प्रदक्षिण क्रम से ईशान से प्रारम्भ करते हुये गर्त मे डालना चाहिये ॥७-८॥

मयमत अध्याय १२- फेला

तस्योपरि निधातव्यं मञ्जूषं ताम्रनिर्मितम् ।

त्रिचतुर्मात्रविस्ताराद्‌द्विद्व्यङ्गुलविवर्धनात ॥९॥

पञ्चषड्‌विंशमात्रान्तं मानं द्वादश भाजने ।

समोच्चं वाऽष्टषट्‌पञ्चभागोन वा तदुच्छ्रयम् ॥१०॥

उसके ऊपर ताँबे से निर्मित मञ्जूषा (पेटी, बाक्स) रखना चाहिये । प्रमाण की दृष्टि से यह पात्र चौड़ाई में तीन या चार अंगुल से प्रारम्भ करते हुये दो-दो अंगुल की वृद्धि के साथ पच्चीस-छब्बीस अंगुलपर्यन्त बारह प्रकार का होता है । इसकी ऊँचाई इसकी चौड़ाई के बराबर अथवा आठ, छः या पाँच भाग कम रखनी चाहिये ॥९-१०॥

एकादिद्वादशान्तानां हर्म्याणामुदितं क्रमात् ।

गृहीतोच्चत्रिभागैक पादालम्बिविधानकम् ॥११॥

उपर्युक्त माप एक से बारह तलपर्यन्त भवनों के क्रमानुसार वर्णित है । (अथवा) पादलम्ब (स्तम्भ) के विधान के अनुसार गृह की ऊँचाई के तीसरे भाग के प्रमाण को ग्रहण करना चाहिये ॥११॥

तत्तद्धर्म्याङ्‌घ्रिविष्कम्भसमं वाष्टांशहीनकम् ।

त्रिपादं वा विशालं तत्फेलायाः प्रागिवोच्छ्रयम् ॥१२॥

अथवा भवन के स्तम्भ के विष्कम्ब (घेरा) से आठ भाग कम मञ्जूषा का माप रखना चाहिये । मञ्जूषा की चौड़ाई फेला (गर्त के तल का मेहराब) का तीन चौथाई भाग या पूर्ववर्णित माप के अनुसार रखना चाहिये ॥१२॥

त्रिवर्गमण्डपाकारं वृत्तं वा चतुरस्त्रकम् ।

पञ्चविंशतिकोष्ठं वा नवकोष्ठकमेव वा ॥१३॥

मञ्जूषा की आकृति त्रिवर्ग मण्डप के सदृश, वृत्ताकार अथवा चौकोर होना चाहिये । इसमे पच्चीस कोष्ठ या नौ कोष्ठ होना चाहिये ॥१३॥

फेलोच्चार्धत्रिभागैकं कोष्ठभित्त्युच्छ्रयं भवेत् ।

तद्भित्तिघनतां कुर्याद् यवैर्द्वित्रिचतुष्ट्यैः ॥१४॥

उपपीठपदे देवाः पञ्चविंशति सम्मताः ।

फेला की ऊँचाई के तीन भाग करने चाहिये । उसके एक भाग के बराबर कोष्ठ की भित्ति की ऊँचाई होनी चाहिये। उस भित्ति की मोटाई दो, तीन या चार यव (विना छिलके वाले यव के मध्य भाग की चौड़ाई) के बराबर रखनी चाहिये । उपपीठ वास्तुविन्यास पर पच्चीस वास्तुदेवों को स्थापित करना चाहिये ॥१४॥

मयमत अध्याय १२- गर्भस्थापनम्

श्वभ्रोर्ध्वभूतलं सर्वं गन्धैः पुष्पैश्च दीपकैः ॥१५॥

वासयित्वा तु पूर्वेद्युः पञ्चगव्यैस्तु भाजनम् ।

प्रक्षाल्य सूत्रेरावेष्ट्य शुद्धशाल्यास्तरे शुभे ॥१६॥

नीव मे वास्तु-पूजन की सामग्री रखना - जिस दिन गर्भस्थापन का विधान करना हो, उसके एक दिन पूर्व गर्त के ऊपर की (आस-पास की) भूमि को सभी प्रकार के गन्धो से सुवासित कर पुष्पों तथा दीपकों से सुसज्जित करना चाहिये । मञ्जूषापात्र को पञ्चगव्य (गाय का दूध, दही, घी, मूत्र एवं गोबर) से स्वच्छ कर उस पर सूत्र लपेटना चाहिये । इसके पश्चात् भूमि पर शुद्ध शालि का धान बिछाना चाहिये ॥१५-१६॥

स्थण्डिले चण्डितं कृत्वा मण्डूकं वाऽथ तत्परम् ।

विन्यस्य देवान्‍ब्रह्मादीन् श्वेततण्डुलधारया ॥१७॥

उस शालि के आस्तरण पर चण्डित अथवा मण्डूक वास्तुपद का विन्यास कर श्वेत तण्डुल की धारा के द्वारा ब्रह्मा आदि वास्तुदेवों का पदविन्यास करना चाहिये ॥१७॥

आराध्य गन्धपुष्पाद्यैर्भुवनाधिपतिं जपेत् ।

स्थपतिः कलशान् न्यस्य सर्वान्‍वस्त्रविभूषितान् ॥१८॥

सुगन्धोदकसम्पूर्णान्‌गन्धपुष्पसमर्चितान् ।

निष्कलङ्कानसुषिरान्‌पञ्चपञ्चैव सूत्रितान् ॥१९॥

वास्तु-देवों की पूजा गन्ध एवं पुष्प आदि से करके संसार के स्वामी (शिव) का जप करना चाहिये । इसके पश्चात पाँच-पाँच कलशो का न्यास करना चाहिये । इन कलशों को वस्त्रों से सजाना चाहिये, उनमें सुगन्धित जल से भरना चाहिये तथा गन्ध एवं पुष्पों से उनकी पूजा करनी चाहिये । इन कलशों को दोषरहित, छिद्ररहित एवं एक सूत्र (एक लाइन) में रक्खा होना चाहिये ॥१८-१९॥

तस्य प्रदक्षिणे गन्धशालिस्थण्डिलमण्डले ।

आराध्य गन्धपुष्पाद्यैर्बलिं दत्त्वा यथाविधि ॥२०॥

भाजनाय ततः पात्रं वेष्टयेच्छ्‌वेतवाससा ।

श्वेतवस्त्रान्तरस्योर्ध्वे न्यसेद्‌ दर्भास्तरे शुचिः ॥२१॥

शालि धान्य के ऊपर निर्मित स्थण्डिल मण्डल के ऊपर प्रदक्षिणक्रम से (पूर्व, दक्षिण, पश्चिम एवं उत्तर) गन्ध एवं पुष्प आदि से वास्तुदेवों को नियमानुसार बलि प्रदान कर एवं उनकी पूजा करने के पश्चात् मञ्जूषा-पात्र को श्वेत वस्त्र से लपेटना चाहिये । उसके ऊपर श्वेत वस्त्र को फैलाना चाहिये एवं उसके ऊपर दर्भ (कुश) बिछाना चाहिये ॥२०-२१॥

पीत्वा शुद्धं पयो रात्रावुपोष्याधिवसेत्ततः ।

स्थपतिः शास्त्रवित्प्राज्ञः सूत्रग्राह्यादिसेवितः ॥२२॥

तदनन्तर सूत्रग्राही आदि के द्वारा सम्मानित बुद्धिमान एवं वास्तुशास्त्र के ज्ञाता स्थपति को शुद्ध जल पान कर रात्रि को उपवास करना चाहिये ॥२२॥

धान्यादीन्यथ वस्तूनि भाजनाभ्यन्तरे न्यसेत् ।

हेमराजतशुल्बैश्च शालिव्रीहिकुलत्थकान् ॥२३॥

त्रपुणा कङ्कु सीसेन माषो मुद्गोऽयसायसा ।

कोद्रवं च तिलं भाव्यं वैकृन्तेन प्रयत्नतः ॥२४॥

(अगले दिन) मञ्जूषा मे प्रयत्नपूरक धान्य आदि वस्तुओं को रखना चाहिये । ये पदार्थ है -सोने के शालि, चाँदी के व्रीहि, ताँबे के कुलत्थ, राँगे के कङ्कु, सीसे के उड़द, अयस (लोहे) के मूँग, अयस् के कोदो तथा पारे के तिल ॥२३-२४॥

ईशादिषु न्यसेदेतान्यष्टदिक्षु यथाक्रमम् ।

जयन्ते जातिहिङ्गुल्यं हरितालं भृशे मतम् ॥२५॥

उपर्युक्त वस्तुओं को ईशान कोण से प्रारम्भ करते हुये (प्रदक्षिणक्रम से) आठो दिशाओं (एवं कोणों) में रखना चाहिये । इसके पश्चात् जयन्त के पद पर सिन्दूर एवं भृश पर हरिताल रखना चाहिये ॥२५॥

मनःशिला च वितथे भृङ्गराजे तु माक्षिकम् ।

राजावर्तं तु सुग्रीवे शोषे गैरिकमीरितम् ॥२६॥

अञ्जनं गणमुख्ये स्यादुदितौ दरदं विदुः ।

मध्यमे पद्मरागं तु मरीचौ विद्रुमं मतम् ॥२७॥

सविन्द्रे पुष्परागं तु वैडूर्यं स्याद्‍ विवस्वति ।

वज्रमिन्द्रजये विद्यादिन्द्रनीलं तु मित्रके ॥२८॥

रुद्रराजे महानीलं मरकतं तु महीधरे ।

मुक्तापवत्से मध्यादिपूर्वेण क्रमशो न्यसेत् ॥२९॥

वितथ के पद पर मनःशिला (मैनसिल), भृङ्गराज पर माक्षिक (लाल खड़िया), सुग्रीव पर लाजावर्त, शोष पर गेरु, गणमुक्य़ पर अञ्जन, उदिर पर दरद (लाल ताँबा), मध्य भाग पर पद्मराग (रूबी पत्थर), मरीचि पर मूँगा, सविन्द्र पर पुष्पराग, विवस्वान् पर वैदूर्य मणि, इन्द्रजय पर हीरा, मित्र पर इन्द्रनील, रुद्रराज पर महानील, महीधर पर मरकत (पन्ना) एवं आपवत्स पर मोती का स्थापन करना चाहिये । इन सभी पदार्थों को मध्य से प्रारम्भ कर पूर्व क्रम से क्रमानुसार रखना चाहिये । ॥२६-२९॥

विष्णुक्रान्ता त्रिशूला श्रीः सहा दूर्वा च भृङ्गकम् ।

अपामार्गेकपत्राब्जमीशादिष्वौषधान्न्यसेत् ॥३०॥

उपर्युक्त कोष्ठों मे इन ओषधियों को ईशान कोण से प्रारम्भ करते हुये रखना चाहिये - विष्णुक्रान्ता, त्रिशूला, श्री, सहा, दुर्वा, भृङ्गक, अपामार्ग तथा एकपत्राब्ज ॥३०॥

चन्दनागरुकर्पूरलवङ्गैलालताफलम् ।

तक्कोलेनाष्टगन्धांसुत जयन्तादिषु विन्यसेत् ॥३१॥

जयन्त आदि के कोष्ठों में चन्दन, अगरु, कपूर, लवङ्ग, इलायची, लताफल, तक्कोल एवं इना- इन आठ गन्धयुक्त पदार्थों को रखना चाहिये ॥३१॥

स्वस्तिकानि चतुर्दिक्षु हेमायस्ताम्ररूप्यकैः ।

सर्वेषामपि सामान्यमेतच्चिह्नैस्तु लक्ष्यते ॥३२॥

चारो दिशाओं में सुवर्ण, अयस्, ताम्र एवं रुप्यक (रूपा, चाँदी) द्वारा निर्मित स्वस्तिक रखना चाहिये । सभी देवों केलिये ये सभी सामान्य है; किन्तु उनको उनके विशेष चिह्नों से युक्त किया जाता है ॥३२॥

मयमत अध्याय १२- शिवालय का शिलान्यास

कपालशूलखट्‌वाङ्गं परशुं वृषभं तथा ।

पिनाकं हरिणं पाशं हैमं पूर्वादिषु न्यसेत् ॥३३॥

शिवालय के भूगर्भ में पूर्व दिशा से प्रारम्भ कर सुवर्ण-निर्मित कपाल, शूल, खट्‌वाङ्ग, परशु, वृषभ, पिनाक धनुष, हरिण एवं पाश का गर्भन्यास करना चाहिये ॥३३॥

कार्तस्वरमयं चाष्टमङ्गलं तत्र पूर्ववत् ।

दर्पणं पूर्णकुम्भं च वृषभं युग्मचामरम् ॥३४॥

श्रीवत्सं स्वस्तिकं शङ्खं दीपं देवाष्टमङ्गलम् ।

स्थापकस्यानुशिष्यस्तान् स्थपतिः क्रमशो न्यसेत् ॥३५॥

उपर्युक्त क्रमानुसार ही आठ मंगल पदार्थ रखना चाहिये । दर्पण, पूर्णकुम्भ (जल भरा घट), वृषभ, चामर का जोड़ा, श्रीवत्स, स्वस्तिक, शंख एवं दीप - ये सभी देवों के अष्टमंगल होते है । स्थापक के अनुसार स्थपति को इन्हे क्रमशः स्थापित करना चाहिये ॥३४-३५॥

आच्छाद्य भाजनं शुभ्रं पिधानेन तु निश्चल्म् ।

तमेवाराध्य गन्धाद्यैः स्नापयेत् कलशोदकैः ॥३६॥

उस पवित्र एवं दृढं मञ्जूषापात्र को ढक्कन से ढँक कर उसकी गन्ध आदि से पूजा करे एवं एक कलश के जल से उसे स्नान कराये ॥३६॥

विप्रस्वाध्यायघोषैश्च शङ्खभेर्यादिनिःस्वनैः ।

कल्याणजयघोषैश्च स्थपतिः स्थापकेन तु ॥३७॥

पुष्पकुण्डलहारादिकटकैरङ्गुलीयकैः ।

पञ्चाङ्गभूषणैर्हेमनिर्मितैश्च विभूषणैः ॥३८॥

हेमयज्ञोपवीतस्तु नववस्त्रोत्तरीयकः ।

श्वेतानुलेपनश्चैव सितपुष्पशिराः शुचिः ॥३९॥

जिस समय ब्राह्मण वेदमन्त्रों का उच्चारण कर रहे हो, शंख एवं भेरी आदि वाद्यों के स्वर हो रहे हो, कल्याण एवं जय का उद्‌घोष हो रहा हो, उस समय स्थपति एवं स्थापक को अपने शरीर को पुष्प, कुण्डल, हार, कटक (बाजूबन्द) एवं अंगूठी- इन पञ्चाङ्ग आभूषणों से सुसज्जित करना चाहिये । ये आभूषण सुवर्णनिर्मित होने चाहिये । पवित्र होकर उन्हें सोने का जनेऊ, नया उत्तरीयक (शरीर के ऊपर ओढ़ा जाने वाला) वस्त्र, श्वेत, (चन्दन आदि) का लेप एवं सिर पर श्वेत पुष्प धारण करना चाहिये ॥३७-३९॥

ध्यात्वा धरातालं सर्वं दिग्द्विपेन्द्रसमन्वितम् ।

ससागरं सशैल्न्द्रमनन्तस्योपरि स्थितम् ॥४०॥

(इसके पश्चात्) पृथिवी देवी का ध्यान करना चाहिये । वह दिग्गजों से युक्त हो, सागर एवं पर्वतराज से युक्त हो तथा अनन्त नाग के ऊपर स्थित हो (इस रूप में पृथिवी का ध्यान करना चाहिये ) ॥४०॥

सृष्टिस्थितिलयाधारं भुवनाधिपतिं जपेत् ।

ब्रह्मादीनां च देवानां देवीनां द्वारदक्षिणे ॥४१॥

स्तम्भमूले यथायोगं गर्ते गर्भं निधापयेत् ।

होमस्तम्भे प्रतिस्तम्भे पादुकाच्च प्रतेरधः ॥४२॥

(पृथिवी का ध्यान करने के पश्चात्) सृष्टि, स्थिति एवं विनाश के आधारभूत संसार के स्वामी का जप करना चाहिये । ब्रह्मा आदि देवों एवं देवियों के (मन्दिर के) दक्षिण द्वार के स्तम्भ के मूल में, होमस्तम्भ के नीचे,प्रतिस्तम्भ के नीचे, पादुका से प्रति के नीचे उचित रीति से रखना चाहिये ॥४१-४२॥

तस्मादत्युन्नतं निम्नं गर्भं सम्पद्विनाशकृत् ।

चतुरस्त्रीकृता सारवृक्षपाषाणनिर्मिता ॥४३॥

नियत स्थान से ऊँचा या नीचा गर्भ-स्थापन सम्पत्ति के विनाश का कारण होता है । मञ्जूषा-स्थापन के पश्चात् सार-वृक्ष के काष्ठ या पाषाण-खण्डो से भूमि को चौकोर बनाना चाहिये ॥४३॥

पात्रद्विगुणविस्तारा पञ्चाङ्गुलघनान्विता ।

प्रतिमाफलका या सा स्थाप्या तद्भाजनोपरि ॥४४॥

इस पात्र के ऊपर पात्र का दुगना चौड़ा एवं पाँच अंगुल मोटा प्रतिमाफलक स्थापित करना चाहिये ॥४४॥

तदूर्ध्वे स्थापयेत् स्तम्भं संश्‍लिष्टचतुरिष्टकम् ।

सरत्नौषधिभिर्युक्तं वस्त्रपुष्पादिशोभितम् ॥४५॥

उसके ऊपर चार ईंटो से जुड़े हुये स्तम्भ की स्थापना करनी चाहिये । वह स्तम्भ रत्न एवं ओषधियों से युक्त हो एवं वस्त्र तथा पुष्प आदि से अलङ्कृत हो ॥४५॥

ईशगर्भमिदं प्रोक्तमन्येषां तु प्रवक्ष्यते ।

इस प्रकार शिवालय के भू-गर्भ विन्यास की विधि का वर्णन किया गया । अब अन्य मन्दिरों के गर्भ-विन्यास का वर्णन किया जा रहा है ।

मयमत अध्याय १२- विष्णुगर्भम्

विष्णुधिष्ण्ये च गर्भं स्याद्धैमं चक्रं तु मध्यमे ॥४६॥

शङ्खकार्मुकदण्डं च रुक्ममायसनन्दकम् ।

धनुः शङ्खं च वामे तु खड्‍गं दण्डं च दक्षिणे ॥४७॥

प्रमुखे वैनतेयं च स्थापयेद्धेमनिर्मितम् ।

विष्णुमन्दिर का शिलान्यास - विष्णुदेव के भवन में मध्य भाग मे सुवर्णनिर्मित चक्र स्थापित करना चाहिये । शङ्ख, धनुष, दण्ड सुवर्ण-निर्मित एवं लोहे की तलवार होनी चाहिये । धनुष एवं शङ्ख वाम भाग में तथा खड्‌ग एवं दण्ड दक्षिण भाग में होना चाहिये । सामने सोने का गरुड स्थापित करना चाहिये ॥४६-४७॥

मयमत अध्याय १२- ब्रह्मगर्भम्

यज्ञोपवीतमोङ्कारं स्वस्तिकाग्निं च हेमजम् ॥४८॥

पद्मं कमण्डलुं चाक्षसूत्रदर्भाश्च ताम्रजाः ।

ब्रह्मासनपदे मध्येऽम्बुरुहं स्थाप्यमेव च ॥४९॥

ब्रह्मा के मन्दिर का शिलान्यास - ब्रह्मा के मन्दिर में जनेऊ, ॐकार, स्वस्तिक एवं अग्नि सुवर्णनिर्मित स्थापित करना चाहिये । पद्म, कमण्ड्लौ, अक्षमाला एवं कुश ताम्रनिर्मित रखना चाहिये । ब्रह्मा के स्थान के मध्य में कमल स्थापित होना चाहिये । ॥४८-४९॥

तस्मिनन्मध्ये तदोङ्कारं यज्ञसूत्रावृतं तु तत् ।

स्वस्तिकानि चतुर्दिक्षु वामे स्थाप्यं कमण्डलु ॥५०॥

उसके मध्य में जनेऊ से लपेटा हुआ ॐकार, चारो दिशाओं में स्वस्तिक तथा वाम भाग मे कमण्डलु स्थापित करना चाहिये ॥५०॥

कुशाक्षमालां वामे तु पुरस्तीक्ष्णानलं क्षिपेत् ।

ब्रह्मगर्भमिदं प्रोक्तं ब्रह्मस्थाने प्रतिष्ठितम् ॥५१॥

वाम भाग में कुश एवं अक्षमाला तथा सम्मुख तीक्ष्ण अग्नि स्थापित करनी चाहिये । ब्रह्मस्थान मे स्थापित होने वाले ब्रह्मगर्भ का वर्णन इस प्रकार किया गया ॥५१॥

मयमत अध्याय १२- षण्मुखगर्भम्

स्वस्तिकं चाक्षमालां च शक्तिं चक्रञ्च कुक्कुटम् ।

मयूरं चैव सौवर्णमयसा शक्तिमध्यमे ॥५२॥

वामे च कुक्कुतं दद्याद् दक्षिणे च मयूरकम् ।

अक्षसूत्रं पुरः स्थाप्यं गर्भं षण्मुखसद्मनि ॥५३॥

कार्तिकेय -मन्दिर का शिलान्यास - षण्मुख (कार्त्तिकेय) के मन्दिर के गर्भ मे सुवर्णमय स्वस्तिक, अक्षमाला, शक्ति, चक्र, कुक्कुट (मुर्गा) एवं मोर तथा लोहे की शक्ति मध्य भाग मे स्थापित करनी चाहिये । वाम भाग मे कुक्कुट एवं दाहिने भाग मे मोर रखना चाहिये । अक्षरमाला को सम्मुख स्थापित करना चाहिये ॥५२-५३॥

अम्बुजं चाङ्कुशं पाशं सिंहं सवितृधामके ।

वज्रेभं नन्दकं चक्रं चामरं धाम्नि वज्रिणः ॥५४॥

अन्य देवों के लिये गर्भन्यास की सामग्री - सवितृ देवता के भवन में कमल, अंकुश, पाश एवं सिंह तथा इन्द्र के भवन में वज्र, गज, तलवार एवं चामर स्थापित करना चाहिये ॥५४॥

जाम्बूनदमयं मेषं शक्तिं पावकधामनि ।

अयसा महिषं पाशं हेमजं यमधामनि ॥५५॥

अग्नि के भवन में सुवर्णनिर्मित मेष एवं शक्ति तथा यम के भवन में लोहे का महिष एवं सुवर्णमय पाश स्थापित करना चाहिये ॥५५॥

अयसा नन्दकं गर्भं निऋतेस्तु विमानके ।

वरुणे मकरं पाशं लोहजं हेमजं तथा ॥५६॥

निऋति के भवन मे लोहे की तलवार तथा वरुण के भवन मे लोहे का मकर एवं सुवर्णमय पाश गर्भस्थान मे रखना चाहिये ॥५६॥

वायोः कृष्णमृगं हैमं व्यालं तारापतेः क्षिपेत् ।

नरवाहे नरः प्रोक्तो मकरो मदनालये ॥५७॥

गर्भन्यास मे वायु के भवन में कृष्ण वर्ण का मृग तथा तारापति (चन्द्रमा) के भवन में सुवर्णनिर्मित व्याल स्थापित करना चाहिये । कुबेर के भवन मे मनुष्य (की प्रतिमा) एवं मदन (कामदेव) के भवन में मकर स्थापित करना चाहिये ॥५७॥

टङ्कं दन्ताक्षमाला च विघ्नेशावासगर्भके ।

ओङ्कारं वक्रदण्डं च सौवर्णं चार्यकस्य तु ॥५८॥

विघ्नेश (गणेश) के भवन के गर्भ मे कुठारदन्त (गजदन्त) एवं अक्षमाला स्थापित करनी चाहिये । आर्यक के भवन में सुवर्णनिर्मित टेढ़ा दण्ड एवं ओम् स्थापित करना चाहिये ॥५८॥

अश्वत्थं करकं सिंहं छत्रं स्वर्णेन कारयेत् ।

अश्वत्थः पुरतः स्थाप्यश्छत्रं तस्योपरि स्थितम् ॥५९॥

कुण्दिकापरभागे तु केसरी दक्षिणे भवेत् ।

सौगते धामके गर्भं श्रीवत्साशोकसिंहकम् ॥६०॥

सुगत के भवन के गर्भन्यास के लिये सोने के पीपल, करक (कमण्डलु), सिंह एवं छत्र निर्मित कराना चाहिये । सामने के भाग मे अश्वत्थ (पीपल) स्थापित करना चाहिये एवं उसके ऊपर छत्र स्थापित करना चाहिये । वाम भाग में कुण्डिका (कमण्डलु) एवं दाहिने भाग में केसरी (सिंह) तथा गर्भ में श्रीवत्स, अशोक एवं सिंह स्थापित करना चाहिये ॥५९-६०॥

कमण्डल्वक्षमाला च शिखिपिच्छं तु हेमजम् ।

त्रिच्छत्रं करकं तालवृन्तं रुक्ममयं भवेत् ॥६१॥

(श्रीवत्स, अशोक एवं सिंह के अतिरिक्त) कमण्डलु, अक्षमाला एवं मोर का पंख सुवर्णमय तथा त्रिच्छत्र, करक एवं तालवृन्त (ताल का पंखा) सोने से निर्मित होना चाहिये ॥६१॥

वृक्षस्तु पुरतः स्थप्यश्छत्रं तस्योपरि स्थितम् ।

पिच्छं दक्षिणभागेऽक्शमाला वामे तु कुण्डिका ॥६२॥

(जिनमन्दिर में) वृक्ष को सम्मुख, उसके ऊपर छत्र स्थापित करना चाहिये । मोर-पंख को दाहिने भाग मे एवं वामभाग मे कुण्डिका (कमण्डलु) के साथ अक्षमाला स्थापित करनी चाहिये ॥६२॥

श्रीरूपं मध्यमे स्थाप्यं केसरी तत्र विन्यसेत् ।

अपरे करकं तालवृन्तं गर्भो जिनालये ॥६३॥

जिन-मन्दिर में श्रीरूप को गर्भ के मध्य में स्थापित करना चाहिये एवं सिंह को भी वही स्थापित करना चाहिये । करक एवं तालवृन्त को उसके बाये स्थापित करना चाहिये ॥६३॥

शुक्रं चक्रं च हैमं तु सिंहं शङ्खं च राजतम् ।

मृगं ताम्रमयञ्चैव कृष्णलोहेन नन्दकम् ॥६४॥

एवं दुर्गाविमाने तु गर्भं कुर्यद् विचक्षणः ।

खट्‌वाङ्गं नन्दकं शक्तिं क्षेत्रपालस्य हेमजम् ॥६५॥

बुद्धिमान (स्थपति) को दुर्गा-मन्दिर के गर्भ-विन्यास मे शुक एवं चक्र सुवर्ण निर्मित, सिंह एवं शंख रजत-निर्मित, मृग ताम्र-निर्मित तथा तलवार लोहा-निर्मित स्थापित करना चाहिये । क्षेत्रपाल के मन्दिर के गर्भ-विन्यास में सुवर्णनिर्मित खट्‌वाङ्ग, तलवार एवं शक्ति स्थापित करनी चाहिये ॥६४-६५॥

पद्मं लक्ष्म्याः सरस्वत्या ओङ्कारं च त्रिवर्णकम् ।

ध्वाङ्‍क्षकेतूत्पलं हैमं ज्येष्ठाकोष्ठस्य गर्भके ॥६६॥

सुवर्णपद्म लक्ष्मी-मन्दिर में, तीन वर्ण का ॐकार सरस्वती मन्दिर मे तथा ज्येष्ठा के मन्दिर मे सुवर्णनिर्मित काक, केतु एवं कमल गर्भ मे स्थापित करना चाहिये ॥६६॥

कपालशूलघण्टाभिः प्रेतान् कालीगृहे न्यसेत् ।

हंसोक्षशिखितार्क्ष्यांश्च सिंहेभप्रेतरूपकान् ॥६७॥

जाम्बूनदमयान् मातृकोष्ठकेषु निधापयेत् ।

पद्माक्षसूत्रकं दीपं रोहिणीगृहगर्भके ॥६८॥

काली-मन्दिर के गर्भविन्यास के कपाल, शूल एवं घण्टो के साथ प्रेतो को स्थापित करना चाहिये । मातृकाओं के भवन के गर्भ में हंस, वृषभ, मयूर, गरुड़, सिंह, गज एवं प्रेतों की सुवर्ण-प्रतिमायें स्थापित करनी चाहिये । रोहिणी के मन्दिर के गर्भ में पद्म, अक्षसूत्र एवं दीप स्थापित करना चाहिये ॥६७-६८॥

दर्पणं चाक्षमालां च पार्वतीभवने विदुः ।

पद्माक्षसूत्रकं पूर्णकुम्भं मोहिनिधामनि ॥६९॥

पार्वती-मन्दिर के गर्भ में दर्पण एवं अक्षमाला तथा मोहिनी-मन्दिर में पद्म, अक्षमाला एवं पूर्ण-कुम्भ स्थापित करना चाहिये ॥६९॥

छत्रध्वजपताकाश्च सचिह्नैः सह वाहनैः ।

अनुक्तानां च देवानां देवीनां गर्भमिष्यते ॥७०॥

जिन देवी एवं देवों का उल्लेख यहाँ नही किया गया है, उनके मन्दिर के गर्भ में उनके विशिष्ट चिह्न एवं वाहन के साथ छत्र, ध्वज एवं पताका स्थापित करनी चाहिये ॥७०॥

मयमत अध्याय १२- मानुषहर्म्यगर्भकम्

द्विजातीनां तु वर्णानां जातिगर्भो विधीयते ।

करकं दन्तकाष्ठ च शुल्बं हेममयं भवेत् ॥७१॥

मनुष्य के भवन का शिलान्यास - द्विजन्मा वर्ण वालों के भवन के गर्भ मे जिन वस्तुओं का विन्यास होता है, उनका वर्णन किया जा रहा है । उनमे कारक तथा दन्तकाष्ठ ताम्रमय एवं सुवर्णमय होता है ॥७१॥

यज्ञोपवीतं यज्ञाग्निं यज्ञभाण्डं च राजतम् ।

यज्ञोपवीतमध्यस्थं यज्ञभाण्डं च दक्षिणे ॥७२॥

यज्ञोपवीत (जनेऊ), यज्ञाग्नि एवं यज्ञपात्र रजत-निर्मित होते है । यज्ञोपवीत गर्भ के मध्य मे तथा यज्ञपात्र उसके दाहिने होना चाहिये ॥७२॥

वामे तु करकं काष्ठमनलं पुरतो भवेत ।

विप्रगर्भमिदं प्रोक्तं स्वस्तिकानि चतुर्दिशि ॥७३॥

यज्ञोपवीत के वाम भाग मे करक तथा दन्त-काष्ठ एवं यज्ञाग्नि सम्मुख होना चाहिये । चारो दिशाओं में स्वस्तिक होने चाहिये । ब्राह्मण के गृह का गर्भ-विन्यास इस प्रकार वर्णित है ॥७३॥

मध्ये हेममयं चक्रं वामे शङ्खं च राजतम् ।

कार्मुकं तम्रजं वामे दण्डो रुमेण दक्षिणे ॥७४॥

(क्षत्रिय के गृह का गर्भ-विन्यास इस प्रकार होना चाहिये) मध्य मे सुवर्णमय चक्र, उसके वाम भाग मे रजत-निर्मित शंख एवं ताम्रनिर्मित धनुष होना चाहिये । चक्र के दक्षिण भाग में सोने का दण्ड होना चाहिये ॥७४॥

खड्‌गं चायसमेव स्याच्चतुर्नागाश्चतुर्दिशि ।

हैममायसकं ताम्रं आजतं क्रमशो न्यसेत् ॥७५॥

दक्षिण भाग में ही लोहे का खड्‍ग तथा चारो दिशाओं में चार गज होने चाहिये । ये क्रमशः सुवर्ण, लोहा, ताँबा एवं रजत-निर्मित हो ॥७५॥

मध्ये श्रीरुपकं हैमं स्वस्तिकानि चतुर्दिशि ।

छत्रध्वजपताकाश्च दण्डं वै शासनात्मकम् ॥७६॥

मध्य भाग में सुवर्णनिर्मित श्रीरूपक एवं चारो दिशाओं में स्वस्तिक तथा छत्र, ध्वज, पताका एवं दण्ड निश्चित रूप से होना चाहिये । यह गर्भ-न्यास राजा के गृह के लिये होता है ॥७६॥

राजद्वारे भवेद् गर्भमन्येषां तु यथार्हकम् ।

वार्ष्णेयकानां गर्भं चेद् विजयद्वारदक्षिणे ॥७७॥

ये सभी गर्भ-न्यास राजभवन के द्वार के स्थान पर होने चाहिये । अन्य क्षत्रियों के गृहों मे उचित स्थान पर होना चाहिये । यदि राजा 'वार्ष्णेयक' श्रेणी का हो तो यह गर्भ-न्यास विजयद्वार के दक्षिण ओर होना चाहिये ॥७७॥

अयसा हलजिह्वां च शङ्खं ताम्रकुलीरकम् ।

पञ्चायुधं सीसमाषं हयं वृषगजौ हरिम् ॥७८॥

(वैश्य-गृहो का गर्भ-न्यास इस प्रकार होना चाहिये) लोहे से निर्मित हल का अग्र भाग (जिह्वा) एवं शंख तथा ताँबे से निर्मित केकड़ा, (विष्णु के) पाँच अस्त्र एवं उड़द सीसा (लेड) से निर्मित होना चाहिये । इनके अतिरिक्त अश्व, वृष, गज एवं सिंह होना चाहिये ॥७८॥

अर्काग्निवरुणेन्दूतां स्थाने सम्यङ् निवेशयेत् ।

चत्वारो धेनुकाः श्वेतनिर्मिताश्च चतुर्दिशि ॥७९॥

इन्हें सूर्य, अग्नि, वरुण एवं सोम के स्थान पर भली-भाँति स्थापित करना चाहिये । श्वेत वर्ण (रजत) से निर्मित चार गायों को चारो दिशाओं मे स्थापित करना चाहिये । वृष को वैश्यों के भवन के गर्भ में सामने रखना चाहिये ॥७९॥

गोपुङ्गवं च पुरतो वैश्यानां प्रविधीयते ।

बीजपात्रं हलं हैमं ताम्रजं युगमिष्यते ॥८०॥

रजतेन पशुं विद्याच्चतुर्दिक्षु विनिक्षिपेत् ।

मध्ये गोपुङ्गवं चैव तन्निरीक्ष्य युगं पुनः ॥८१॥

(शूद्र के गृह का गर्भ-विन्यास इस प्रकार वर्णित है-) बीजपात्र, सोने का हल एवं ताँबे का युग (हल का जुआ) होना चाहिये । चारो दिशाओं मे चाँदी से निर्मित पशु (गाय) रखना चाहिये एवं मध्य मे वृष होना चाहिये, जिसके सामने जुआ रक्खा होना चाहिये ॥८०-८१॥

हलं दक्षिणभागे तु वामांशे बीजपात्रकम् ।

बीजं हिरण्यमयं शूद्रगर्भं वैश्ये च सम्मतम् ॥८२॥

वृष के दाहिने भाग मे हल एवं बाँये भाग मे बीज का पात्र होना चाहिये । बीजों को सुवर्ण-निर्मित होना चाहिये। शेष गर्भ-न्यास शूद्रो के भवन के गर्भ में उसी प्रकार होना चाहिये, जिस प्रकार वैश्यों के गृह में वर्णित है ॥८२॥

गृहाणां गृहगर्भं च जातिगर्भं विमिश्रतम् ।

अनेकभूमियुक्तानि यानि वासगृहाणि च ॥८३॥

सामान्य भवनों के गृहों के गर्भ-न्यास एवं जाति-विशेष के गृहों के गर्भ-न्यास को उस भवन मे मिश्रित कर दिया जाता है, जो अनेक तल वाले होते है ॥८३॥

पुष्पदन्ते च भल्लाटे महेन्द्रे च गृहक्षते ।

दक्षिणे नेत्रभित्तौ तु सौम्यादौ तु चतुर्गृहे ॥८४॥

उत्तर आदि चारो दिशाओं के मूख वाले गृहों में भिति के नेत्र (गृह का द्वार) के दाहिने भाग मे पुष्पदन्त (पश्चिम दिशा), भल्लाट (उत्तर दिशा), महेन्द्र (पूर्व दिशा) एवं गृहक्षत (दक्षिण दिशा) के पद पर गर्भ-न्यास करना चाहिये ॥८४॥

द्वारप्रदक्षिणे स्तम्भे योगे वाऽपि विधीयते ।

स्थाली तदुपधानं च दार्विकं तण्डुलं खजम् ॥८५॥

रसोई के गर्भ न्यास मे द्वार के दाहिने भाग मे अथवा स्तम्भ के नीचे स्थाली (पकाने का पात्र), उसका ढक्कन, करछुल, चावल, मथानी, चलनी, दाँत साफ करने का काष्ठ (दतुअन या दातौन) तथा अग्नि की लौह-निर्मित प्रतिमा रखनी चाहिये ॥८५॥

गलक्यं दन्तकाष्ठाग्निं कृष्णं लोहं महानसे ।

दक्षिणे भवने गर्भः कुम्भः शाल्युदपूरितः ॥८६॥

धनसद्मनि गर्भस्तु सार्गलं कुञ्चिकं भवेत् ।

पर्यङ्कदीपशयनं गर्भं विद्यात् सुखालये ॥८७॥

रसोई के दाहिनी ओर के कक्ष मे शालि (चावल) से भरा कुम्भ गर्भ मे स्थापित करना चाहिये । धन-कक्ष के गर्भ-न्यास मे चाभी एवं अर्गला होनी चाहिये । सुखालय (विश्राम-गृह) के गर्भ में पलंग, दीपक एवं शयन (आसन) स्थापित करना चाहिये । ॥८६-८७॥

येन यत् कर्म निष्पाद्यं तेन तद्‌गृहगर्भकम् ।

यानि यस्य स्वचिह्नानि तानि तस्य निधापयेत् ॥८८॥

जिन सामग्रियों से जिन कार्यों को सम्पन्न किया जाता है, उन सामग्रियों को उनके कक्षों के गर्भ में स्थापित करना चाहिये । जो जिनके प्रतीक हो, उन चिह्नो को उसके गर्भ में स्थापित करना चाहिये ॥८८॥

सभाप्रपामण्डपेषु कर्णपादे प्रदक्षिणे ।

द्वितीयस्तम्भके द्वारदक्षिणाङ्‌घ्रौ तु वा न्यसेत् ॥८९॥

सभागार, प्रपा (प्याऊ) एवं मण्डपो मे दक्षिणी कोने के स्तम्भ अथवा दूसरे स्तम्भ या द्वार के दाहिने स्तम्भ के नीचे गर्भ-स्थापन करना चाहिये ॥८९॥

अयोमयगजो गर्भः कृष्णलोहेन कोद्रवः ।

लक्ष्मी सरस्वती हेमां पात्रमध्ये तु विन्यसेत् ॥९०॥

उपर्युक्त भवन-निर्माण में गर्भ-विन्यास हेतु लोहे का गज, कोदो (अन्न-विशेष) सुवर्ण-निर्मित लक्ष्मी एवं सरस्वती को पात्र के मध्य में रखना चाहिये ॥९०॥

गर्भो नाट्यसभायां च प्रक्षिपेत् कुटिकामुखे ।

मण्डितस्तम्भमूले वाऽप्युभयोरपि चेष्यते ॥९१॥

नाट्य-गृह का गर्भविन्यास कुटिकामुख या मण्डितस्तम्भ के मूल मे अथवा दोनो स्थानो पर करना चाहिये ॥९१॥

आतोद्यानि च सर्वाणि सर्वलोहमयानि च ।

श्रीवत्सं पङ्कजं पूर्णकुम्भ हेमजमिष्यते ॥९२॥

नाट्य-गृह के गर्भ-विन्यास मे सभी प्रकार के धातुओं से निर्मित सभी वाद्य-यन्त्र रखना चाहिये । श्रीवत्स, कमल तथा पूर्ण कुम्भ सोने से निर्मित होना चाहिये ॥९२॥

हेमगर्भसभागर्भो द्वारस्तम्भे विधीयते ।

पूर्वोक्ते कर्णपादे वा गर्भस्थानं तु तस्य वै ॥९३॥

सभागार के गर्भ-स्थापन में (पूर्वोक्त) सुवर्ण-निर्मित पदार्थों को रखना चाहिये । गर्भ-स्थापन सभागार के द्वार अथवा स्तम्भ के नीचे अथवा कोण मे स्थित स्तम्भ के मूल मे करना चाहिये ॥९३॥

तुलाभाराभिषेकार्थं मण्डपे वाऽथ तद्‍ भवेत् ।

पाषण्ड्याश्रमिणां वासे तत्तच्चिह्नं तु गर्भकम् ॥९४॥

उपर्युक्त हेम-गर्भ का स्थापन तुलाभार एवं अभिषेक मण्डप (राजभवन के विशिष्ट अवसरों पर प्रयोग होने वाले मण्डप) में भी होता है । पाखण्डी (विधर्मी) लोगों के आवास में उनके चिह्नो को भवन के गर्भ में स्थापित करना चाहिये ॥९४॥

जात्यन्तराणां सर्वेषां तत्त्च्चिह्नं प्रयोजयेत् ।

गृहिणी गर्भिणी कर्तुर्यदि गर्भं न निक्षिपेत् ॥९५॥

(चारो वर्णो से पृथक्) अन्य जाति वालों के आवास मे उनके विशिष्टो चिह्नो को भवन-गर्भ मे स्थापित करना चाहिये । यदि भवन के स्वामी की पत्नी गर्भवती हो तो उसे भवनगर्भ का स्थापन नहीं करना चाहिये ॥९५॥

रत्नानि धातवश्चैव स्वल्पविस्तारभाजने ।

तद्दैवस्थानभावज्ञैर्न्यस्तव्यानीह तानि वै ॥९६॥

छोटे पात्र (गर्भ मे स्थापित होने वाली मञ्जूषा) में वास्तु-देवों के स्थानों के ज्ञाता को देवों के अनुरूप रत्न एवं धातुओं को यथोचित विधि से रखना चाहिये ॥९६॥

द्वारप्रदक्षिणे स्थाने स्वामिस्थानस्य दक्षिणे ।

अभ्यन्तरमुखं गर्भं वस्तुमध्यं बहिर्मुखम् ॥९७॥

पात्र को द्वार के दक्षिण भाग में या गृहस्वामी के कक्ष के दाहिने भाग मे स्थापित करना चाहिये । (सामान्यतया) इस पात्र का मुख भवन के भीतरी भाग की ओर होना चाहिये; किन्तु मञ्जूषा भवन के मध्य भाग मे स्थापित हो तो उसका मुख बाहर की ओर होना चाहिये ॥९७॥

मयमत अध्याय १२- गर्भमन्त्रः

इदं मन्त्रं समुच्चार्य प्राङ्‍मुखो वाऽप्युदङ्‌मुखः ।

पूर्वोक्तविधिनां सम्यक् स्थापयेत् स्थपतिः क्रमात् ॥९८॥

शिलान्यास का मन्त्र - मूलोक्त मन्त्र का उच्चारण करते हुये पूर्वाभिमुख अथवा उत्तरमुख होकर स्थपति को पूर्व-वर्णित विधि से क्रमशः विधिवत् भवन का गर्भ स्थापित करना चाहिये ॥९८॥

अयं मन्त्र -

स्वरदेवताभ्यो मन्त्रेभ्यः स्वाहा । सर्वरत्नाधिपतये स्वाहा । उत्तमप्रजापतये सत्यवादिने नमः । श्रियै नमः । सरस्वत्यै नमः । वैवस्वताय नमः । वज्रपाणये नमः । अभिनवसर्वविघ्नप्रशमनाय नमः । नमो वह्नये स्वाहा ॥

मन्त्र इस प्रकार है - मन्त्रो एवं स्वर के देवता के लिये स्वाहा ॥ सभी रत्नो के अधिपति के लिये स्वाहा । उत्तम एवं सत्यवादी प्रजापति के लिये स्वाहा । लक्ष्मी को प्रणाम । सरस्वती को प्रणाम । विवस्वान् को प्रणाम । वज्रपाणि को प्रणाम । सभी विघ्नो के विनाशक अभिनव को प्रणाम । अग्नि को प्रणाम एवं स्वाहा ॥

मयमत अध्याय १२- वाप्यादिगर्भः

वापीकूपतटाके तु दीर्घिकासेतुबन्धने ।

मत्स्यमण्डूककुलिरं सर्पं वै शिंशुमारकम् ॥९९॥

हेमजं तदुदग्भागे पूर्वायां दिशि वाथवा ।

पुरुषाञ्जलिमात्रे तु श्वभ्रे पात्रं निधापयेत् ॥१००॥

बावड़ी आदि का शिलान्यास - वापी (बावड़ी) कूप, तालाब, दीर्घिका (लम्बा सरोवर, जलाशय) एवं पुल के निर्माण मे गर्भ-स्थापन हेतु स्वर्ण-निर्मित मछली, मेढक, केकड़ा, सर्प एवं सूँस को पात्र में रखकर उत्तर दिशा या पूर्व दिशा में एक पुरुष की अञ्जली के माप के गड्ढे मे स्थापित करना चाहिये ॥९९-१००॥

मयमत अध्याय १२- प्रथमेष्टका

सुमुहूर्ते सुलग्ने च होराकरणसंयुते ।

रात्रौ गर्भमहन्येव स्थापयेच्चतुरिष्टकम् ॥१०१॥

शिलान्यास की प्रथम ईट-स्थापना - भवन के गर्भ का स्थापन शुभ मुहूर्त, लग्न एवं होरा से युक्त रात्रि में करना चाहिये तथा शुभ मुहूर्त, लग्न एवं होरा से युक्त दिन मे चार ईंटो की स्थापना करनी चाहिये ॥१०१॥

यद्यत् स्थानं तु गर्भस्य तत्रस्था प्रथमेष्टका ।

मृत्कन्दधान्यसल्लोहधातुरत्नौषधैः सह ॥१०२॥

जिस-जिस स्थान पर गर्भ-स्थापन किया गया हो, वहाँ प्रथम ईट मृत्तिका, जड़, अन्न, धातु, रत्न एवं ओषधियों के साथ स्थापित करनी चाहिये ॥१०२॥

गन्धद्रव्यैश्च बीजैश्च विधेया प्रथमेष्टका ।

शैले शिलामयी प्रोक्ता चैष्टके चेष्टकाः शुभाः ॥१०३॥

(इनके अतिरिक्त) गन्धयुक्त पदार्थो एवं बीजों के साथ प्रथम ईट का न्यास करना चाहिये । प्रस्तर से निर्मित होने वाले भवन में प्रस्तरमयी शिला एवं ईट से निर्मित होने वाले भवन मे इष्टका का न्यास करना चाहिये ॥१०३॥

गर्भभाजनविस्तारा विस्तारद्विगुणायता ।

विपुलार्धघना सर्वहर्म्यके चतुरिष्टका ॥१०४॥

गर्भ मे रक्खी जाने वाली मञ्जूषा के बराबर चौड़ी, चौड़ाई से दुगुनी लम्बी एवं चौड़ाई की आधी मोटी चारों इष्टकायें होनी चाहिये । इष्टका का यह प्रमाण सभी भवनों के लिये होता है ॥१०४॥

अष्टौ द्वादश वा ग्राह्या मध्यमे तु महत्तरे ।

ऋजुदीर्घाङ्गुलिन्यासा समसंख्या हि पुंस्त्वभाक् ॥१०५॥

मध्यम एवं उससे बडे आकार के ईट आठ या बारह होने चाहिये । पुरुष-इष्टकाओं की लम्बाई सीधी होनी चाहिये एवं उनका माप सम संख्या वाली अंगुलियों से रखना चाहिये ॥१०५॥

स्त्रीत्वभागोजसंख्या सा वक्ररेखं नपुंसकम् ।

सुस्निग्धाः समग्धाश्च सुस्वनास्ताः सुशोभनाः ॥१०६॥

स्त्री-इष्टकाओ की लम्बाई का माप विषम संख्या मे होना चाहिये तथा नंपुसक इष्टकाओं की रेखा वक्र होनी चाहिये । ईटो को स्पर्श मे चिकना, अच्छी प्रकार पका हुआ, (ठोकने पर) सुन्दर स्वर से युक्त एवं देखने में सुन्दर होना चाहिये ॥१०६॥

पुंस्त्रीनपुंसके हर्म्ये योजयेत् ता यथाक्रमम् ।

यथा जाता पुरा तत्र स्थापनीया तथा भवेत् ॥१०७॥

पुरुष, स्त्री एवं नपुंसक इष्टकाओं का भवन में प्रयोग क्रमानुसार करना चाहिये । जैसा पहले प्राप्त होता है, उसी प्रकार उनकी स्थापना करनी चाहिये ॥१०७॥

शिला दोषविनिर्मुक्ता बिन्दुरेखादिवर्जिता ।

आदावेव तु कर्तव्या झषाले प्रथमेष्टका ॥१०८॥

प्रथमेष्टका को दोषहीन तथा बिन्दु एवं रेखाओं (अप्रशस्त चिह्नो) से रहित होना चाहिये तथा प्रारम्भ मे ही झषाल स्तम्भ के नीचे स्थापित करना चाहिये ॥१०८॥

निखाताङ्‌घ्रौ विमाने तु न्यस्तव्या गर्भमूर्धनि ।

तत्पूर्वदक्षिणे पूर्वं त्रिकोणेषु प्रदक्षिणम् ॥१०९॥

विमान (मन्दिर) मे निखात स्तम्भ के नीचे एवं गर्भन्यास के ऊपर इष्टका रखनी चाहिये । उन्हे पूर्व-दक्षिण से (प्रारम्भ कर) प्रदक्षिणक्रम से तीनों कोणों (दक्षिण-पश्चिम, उत्तर-पश्चिम एवं उत्तर-पूर्व) मे स्थापित करना चाहिये ॥१०९॥

देवादीनां द्विजातीनाम स्थापयेत् स्थपतिः क्रमात् ।

केचिच्छ्‍वभ्रस्य गम्भीरे पञ्चद्व्यंशावसानके ॥११०॥

देवों एवं ब्राह्मणों के भवन मे इष्टका-स्थापन पूर्वोक्त क्रम से होना चाहिये । कुछ विद्वानों के अनुसार गर्त की गहराई विस्तार के २/५ भाग (से अधिक) नही होनी चाहिये ॥११०॥

इष्टकादिचिते खाते वदन्ति प्रथमेष्टकाम् ।

पूर्ववद् वरवेषाढ्यो युक्त्या तत्र निधापयेत् ॥१११॥

इष्टकाओ के चयन से तैयार गर्त मे सुन्दर वेष धारण कर प्रथम इष्टका को पूर्ववर्णित विधि से स्थापित करना चाहिये ॥१११॥

रूपाण्यप्यौषधानि द्युतिमणिकनकाद्यष्टलोहानि धातून्

पात्रे न्यस्याञ्जनादीन्‌ शुभयुतदिनपक्षर्क्षहोरामुहूर्ते ।

मृत्कन्दान्यष्टधान्यानि च निशि मतिमान् श्वभ्रमूले निधाय

क्षिप्त्वा पात्राय युक्त्या बलिमथ सलिले स्थापयेद् गर्भमादौ ॥११२॥

शुभ दिन, पक्ष, नक्षत्र, होरा एवं मुहूर्त प्राप्त होने पर प्रथमतः गर्भ मे रक्खे जाने वाले पात्र मे मूर्तियाँ, वनस्पतियाँ, मणि, सुवर्ण आदि अष्टधातु तथा वर्णो; यथा अञ्जन आदि को रखना चाहिये । रात्रि में मृत्तिका, जड़ एवं आठ प्रकार के अन्नों को गर्त के मूल में रखना चाहिये । (अगले दिन प्रातः) गर्भ-स्थापन की मञ्जूषा के लिये बलि-कर्म करने के पश्चात् गर्त मे जल के भीतर गर्भ-स्थापन करना चाहिये ॥११२॥

अमरनरविमानद्वारयोगाङ्‌‍घ्रिमूले

विधिवदविकलाङ्गं गर्भमदौ निधाय ।

तदुपरि विधिनास्मिन् योगमङ्‌घ्रिं च पूर्वं

सकलविभवयुक्तं स्थापयेद् गर्भमूर्ध्नि ॥११३॥

देवों के एवं मनुष्यों के भवन में द्वार एवं स्तम्भ के मूल में विधिपूर्वक अविकलाङ्ग (सम्पूर्ण अङ्गो के सहित) प्रारम्भ मे गर्भ-स्थापन करना चाहिये । इसी के ऊपर स्तम्भ आदि का निर्माण करना चाहिये । गर्भ-स्थल के ऊपर सम्पूर्ण वैभव से युक्त स्तम्भ आदि को विधि-विधानपूर्वक स्थापित करना चाहिये ॥११३॥

पञ्चपञ्चकलशोदकपूतौ श्वेतचन्दननवाम्बरयुक्तौ ।

सर्वमङ्गलविचित्रतरौ तौ स्थापयेत्स्थपतिरङ्‌घ्रिकयोगौ ॥११४॥

द्वार-योग एवं स्तम्भ को पच्चीस कलशों के जल से पवित्र करना चाहिये । इन्हें श्वेत चन्दन एवं नवीन वस्त्र से युक्त करना चाहिये एवं सभी मङ्गल पदार्थो से युक्त करने के पश्चात स्थपति को स्तम्भ एवं द्वार-योग को स्थापित करना चाहिये ॥११४॥

इति मयमते वस्तुशास्त्रे गर्भविन्यासो नाम द्वादशोऽध्यायः ॥

=======================


मयमतम् अध्याय १३        

Mayamatam chapter 13
मयमतम् त्रयोदशोऽध्यायः

मयमतम्‌वास्तुशास्त्र
मयमत अध्याय १३- उपपीठ विन्यास

दानवराजमयप्रणीतं मयमतम्‌

अथ त्रयोदशोऽध्यायः

उपपीठविधानम्

अधिष्ठानस्य चाधस्तादुपपीठं प्रयोजयेत् ।

रक्षार्थमुन्नतार्थं च शोभार्थं तत् प्रवक्ष्यते ॥१॥

उपपीठ का निर्माण अधिष्ठान के नीचे होता है । यह भवन की रक्षा, ऊँचाई एवं शोभा के लिये होता है ॥१॥

समं त्रिपादमर्धं वा पञ्चांशद्‍द्व्यंशमेव वा ।

सपादं वाऽथ सार्धं वा पादोनद्विगुणं तु वा ॥२॥

उपपीठ का प्रमाण अधिष्ठान के बराबर (ऊँचाई), तीन चौथाई, आधा, पाँच भाग में से दो भाग के बराबर, सवा भाग, डेढ़ भाग अथवा दुगुने से चतुर्थांश कम होना चाहिये ॥२॥

द्विगुणं वा प्रकर्तव्यमात्ताधिष्ठानतुङ्गतः ।

उत्सेधे दशभागे तु एकेनैकेन वर्धनात् ॥३॥

अथवा उपपीठ को अधिष्ठान की ऊँचाई का दुगुना रखना चाहिये । ऊँचाई के दस भाग करने चाहिये तथा एक-एक भाग की वृद्धि करनी चाहिये ॥३॥

पञ्चांशान्तमधिष्ठानजन्माद् बाह्ये तु निर्गमम् ।

दण्डं वा सार्धदण्डं वा द्विदण्डं वा त्रिदण्डकम् ॥४॥

 (एक-एक भाग से वृद्धि करते हुये) पाँचवे भाग तक निर्माण करना चाहिये । अथवा अधिष्ठान के प्रारम्भ से बाह्य भाग में अधिष्ठान से बाहर की ओर निकला हुआ) एक दण्ड, डेढ़ दण्ड, दो दण्ड अथवा तीन दण्ड माप का निर्गम निर्मित करना चाहिये ॥४॥

अधिष्ठानजगत्या वा समं तत्पादबाह्यकम् ।

वेदिभद्रं प्रतिभद्रं सुभद्रं च त्रिधा मतम् ॥५॥

उपपीठ को अधिष्ठान अथवा जगती के बराबर भी निर्मित किया जाता है । उपपीठ तीन प्रकार के होते है-वेदिभद्र, प्रतिभद्र एवं सुभद्र ॥५॥

उच्छ्रये भानुभागे तु द्व्यंशेनोपानमीरितम् ।

पद्ममंशं तदूर्ध्वेऽर्धं क्षेपणं पञ्चभागिकम् ॥६॥

ग्रीवमर्धेन कम्पं स्याद्‍ भागैकेनाम्बुजं भवेत् ।

शेषांशं वाजनं कम्पमष्टाङ्गमुपपीठकम् ॥७॥

 (वेदिभद्र उपपीठ दो प्रकार के होते है) - आठ अङ्ग वाले एवं छः अङ्ग वाले । इनका वर्णन इस प्रकार है-) उपपीठ की ऊँचाई को बारह भागों मे बाँटना चाहिये । दो भाग से उपान, एक भाग से पद्म, उसके ऊपर आधे भाग से क्षेपण, पाँच भाग से ग्रीव, आधे से कम्प, एक भाग से अम्बुज तथा शेष भाग से वाजन एवं कम्प का निर्माण करना चाहिये । इस प्रकार उपपीठ के आठ अङ्ग होते है ॥६-७॥

षडङ्गं वा विधातव्यमूर्ध्वाधस्ताद् विनाम्बुजम् ।

वेदिभद्रं द्विधा प्रोक्तं सर्वहर्म्येषु योग्यकम् ॥८॥

अथवा ऊपर एवं नीचे के अम्बुज (तथा पद्म) को छोड़ कर छः भागों का उपपीठ बनाना चाहिये । इस प्रकार सभी भवनों के अनुरूप वेदिभद्र उपपीठ दो प्रकार के होते है ॥८॥

मयमत अध्याय १३- प्रतिभद्रम्

अश्विभ्यां च द्विकैकांशैर्भानुभागाङ्गकांशकैः ।

त्र्यंशैकांशकभागैस्तु द्वाभ्यामंशेन योजयेत् ॥९॥

जन्मतो वाजनान्तं तु तुङ्गे त्रिनवभागके ।

पादुकं पङ्कजं कम्पं कण्ठमुत्तरमम्बुजम् ॥१०॥

कपोतमालिङ्गान्तादि प्रतिवाजनमुच्यते ।

प्रतिभद्रमिदं नाम्ना सर्वालङ्कारसंयुतम् ॥११॥

प्रतिभद्र उपपीठ के जन्म (उपपीठ का एक भाग) से लेकर वाजनपर्यन्त सत्ताईस भाग करने चाहिये । एक भाग से जन्म एवं वाजम, दो भाग से पादुक, दो से पङ्कज, एक से कम्प, बारह से कण्ठ, एक से उत्तर, तीन से अम्बुज, एक से कपोत, दो से आलिङ्ग एवं एक से प्रतिवाजन निर्मित करना चाहिये । प्रतिभद्र नामक यह उपपीठ इन सभी अलङ्कारों से युक्त होता है ॥९-११॥

युग्मेशाक्षांशकांशैस्तु द्व्येकाष्टांशांशकांशकैः ।

त्र्यंशैकेनांशकैर्द्वाभ्यामेकेनात्रैव योजयेत ॥१२॥

पादुकं पङ्कजं चैवमालिङ्गान्तरितं तथा ।

प्रत्यूर्ध्वे वाजनं कण्ठमुत्तराब्जकपोतकम् ॥१३॥

आलिङ्गान्तरितं चोर्ध्वे प्रतिश्चैवार्ध्ववाजनम् ।

द्विविधं प्रतिभद्रं स्यादेकभागाधिकं ततः ॥१४॥

प्रतिभद्र दो प्रकार के होते है । (प्रथम प्रकार ऊपर वर्णित है।) दूसरे प्रकार में एक भाग अधिक होता है । (इसके अट्ठाईस भाग किये जाते है ।) इसमें दो भाग से पादुक, तीन से पङ्कज, एक से आलिङ्ग, एक से अन्तरित, दो से प्रति, एक से ऊर्ध्व वाजन, आठ से कण्ठ, एक से उत्तर, एक से अब्ज, तीन से कपोत, एक से आलिङ्ग, एक से अन्तरित, दो से प्रति एवं एक भाग से ऊर्ध्ववाजन का निर्माण किया जाता है ॥१२-१४॥

मयमत अध्याय १३- सुभद्रम्

त्रिःसप्तांशे तदुत्सेधे द्वाभ्यां जन्म तथाम्बुजम् ।

अर्धेन कण्ठमर्धेन पद्मद्व्यंशेन वाजनम् ॥१५॥

अर्धेनाब्जं तथा कम्पं कण्ठमष्टांशमीरितम् ।

अंशेनोत्तामर्धेन पद्मं गोपानकं त्रिभिः ॥१६॥

इस उपपीठ में ऊँचाई के इक्कीस भाग किये जाते है । दो भाग से जन्म, दो से अम्बुज, आधे से कण्ठ, आधे से पद्म, दो से वाजन, आधे से अब्ज, आधे से कम्प, आठ से कण्ठ, एक से उत्तर, आधे से पद्म, तीन से गोपानक एवं आधे से ऊर्ध्व कम्प निर्मित होते है । (इनसे युक्त उपपीठ) की संज्ञा सुभद्रक होती है ॥१५-१६॥

भागार्धमूर्ध्वकम्पं स्यादेतन्नाम्ना सुभद्रकम् ।

जन्म द्व्यशं त्रियंशेन पद्ममंशेन कन्धरम् ॥१७॥

द्वाभ्यां वाजनमेकेन कम्पमष्टांशकैर्गलम् ।

अंशेन कम्पकं द्वाभ्यां वाजनं कम्पमंशकम् ॥१८॥

 (सुभद्र उपपीठ का दूसरा भेद इस प्रकार है । इसमें भी ऊँचाई के इक्कीस भाग किये जाते है ।) इसमें दो भाग से जन्म, तीन से पद्म, एक से कन्धर, दो से वाजन, एक से कम्प, आठ से गल, एक से कम्प, दो से वाजन एवं एक से कम्प निर्मित होता है । इस प्रकार सभी (उपर्युक्त) अलङ्करणों से युक्त सुभद्र उपपीठ दो प्रकार के होते है ॥१७-१८॥

सुभद्रं द्विविधं प्रोक्तं सर्वालङ्कारसंयुतम् ।

सिंहेभमकरैर्व्यालैर्भूतैः पत्रैरलंकृतम् ॥१९॥

प्रतिवक्रं झषाढ्यं स्याद्‍ बालेनारूढमस्तकम् ।

अर्पितानर्पिते हर्म्ये सर्वत्र परिकल्पयेत् ॥२०॥

अर्पित (भवन का भागविशेष) से युक्त एवं अर्पित से रहित सभी प्रकार के भवनों में सिंह, गज, मकर, व्याल, भुत (प्राणी), पत्र एवं जिसके मस्तक पर बाल मीन सवार हो, ऐसा मत्स्य अलङ्करणरूप में अंकित करना चाहिये ॥१९-२०॥

अङ्गमङ्गं प्रति प्राज्ञैर्वृद्धिर्हानिस्तथोच्यते ।

तथा मसूरकाणां तु युञ्जीयादुपपीठके ॥२१॥

उपपीठ के प्रत्येक अङ्ग को वृद्धिक्रम से अथवा हीन-क्रम से निर्मित करना चाहिये एवं उसी प्रकार उपपीठ को अधिष्ठान से जोड़ना चाहिये ॥२१॥

आत्ताधिष्ठानतुङ्गाद् द्विगुणमथ समं सार्धमर्धं त्रिपादं

पञ्चांशद्व्यंशकं वानलसमभजिते द्व्येकमात्रोपपीठम् ।

सप्रत्यङ्गं समं चेत्तदपि च महता वाजनेनोपयुक्तं

सर्वस्निग्धान्यधस्तद् दृढतरमतिना योजितव्यं बलार्थम् ॥२२॥

उपपीठ अधिष्ठान की ऊँचाई से दुगुना, डेढ़ गुना, बराबर, आधा, तीन चौथाई, २/५, दो तिहाई या आधी होना चाहिये । यदि अपने सभी अङ्गो के साथ उपपीठ अदिष्ठान के बराबर हो तो भी उसका वाजन बड़ा होना चाहिये । उपपीठ के दृढ़ बनाने के लिये बुद्धिमान स्थपति को उसके सभी अङ्गो को उचित माप मे रखना चाहिये ॥२२॥

इति मयमते वस्तुशास्त्रे उपपीठविधानो नाम त्रयोदशोऽध्यायः॥


============================


मयमतम् अध्याय १४          

Mayamatam chapter 14
मयमतम् चतुर्दशोऽध्यायः

मयमतम्‌वास्तुशास्त्र
मयमत अध्याय १४- अधिष्ठानविधानम्

दानवराजमयप्रणीतं मयमतम्‌

अथ चतुर्दशोऽध्यायः

तैतिलानां द्विजातीनां वर्णानां गृहकर्मणि ।

तद्योग्यं द्विविधं वस्तु जाङ्गलानूपभेदतः ॥१॥

अधिष्ठान का निर्माण - देवों, ब्राह्मणों एवं अन्य वर्ण वालों के गृह-निर्माण के अनुरूप दो प्रकार की भूमि-जाङ्गल (सूखी) एवं अनूप (स्निग्ध) होती है ।॥१॥

घनशर्करया युक्तमत्यन्तं खनने खरम् ।

सितांशतनुतोयाढ्यं जाङ्गलं भूतलं भवेत् ॥२॥

जाङ्गल भूमि अत्यन्त कंकरीली होती है एवं खोदने में कड़ी होती है । इसमें खुदाई के पश्चात् अत्यन्त स्वच्छ, चन्द्रमा के सदृश जल प्राप्त होता है ॥२॥

खननं क्रियमाणस्य वस्तुनश्च बलं यथा ।

रूढोत्पलकृशेर्वारुसंयुक्तं तनुवालुकम् ॥३॥

भवन की योजना के अनुरूप खुदाई करने पर न्ल कमल एवं ककड़ी से युक्त महीन बालू प्राप्त होते है । ऐसी भूमि को अनूप कहते है । इसमें खुदाई करते ही जल दिखाई पड़ने लगता है ॥३॥

अनूपमिति विख्यातं खात्वैव जलदर्शनम् ।

इष्टकोपलमृद्भिश्च वालुकैरपि चिक्कणेः ॥४॥

शर्कराभिः क्रमाच्छ्‌वभ्रं निश्छिद्रं पूरयेत् स्थिरम् ।

घनीकृत्येभपादैश्च काष्ठखण्डेर्बृहत्तरैः ॥५॥

 (जलदर्शन के पश्चात् ) गड्ढे को ईंटो, प्रस्तर, मिट्टी, चिकने बालू एवं कङ्कड़ से भरना चाहिये । इन्हे इस प्रकार भरना चाहिये, जिससे कि खोदा गया गड्ढा छेदरहित एवं दृढ़ हो जाय । इसे गजपाद से एवं बड़े काष्ठखण्डों से (कूट-पीट कर) सघन बना देना चाहिये ॥४-५॥

तत्खाते सलिलेनैव पूरितेऽक्षयता शुभा ।

समत्वंसलिलेनैव साधयित्वा विचक्षणः ॥६॥

उस गर्त को (कङ्कड़ आदि से भरने के बाद शेष बचे गड्ढे को) जल से भरना चाहिये । जल के क्षीण न होने पर शुभ होता है । बुद्धिमान् (स्थपति) को जल से ही भूमि के समान होने (समतल होने) की परीक्षा करने के पश्चात् गर्त में गर्भ-न्यास करना चाहिये । इसके पश्चात्‍ नियमपूर्वक वास्तु-होम करना चाहिये ॥६॥

गर्भं प्रक्षिप्य तं नीत्या होमं तत्र निधापयेत् ।

स्तम्भद्वित्रिगुणयासं तदर्धं बहलान्वितम् ॥७॥

उपानोपरि पद्मं चोपोपानं च तदूर्ध्वतः ।

यथाशोभंशमानेन कुर्यात्तत्र विचक्षणः ॥८॥

उस स्थान पर स्तम्भ का दुगुना या तीन गुना व्यास वाला एवं उसका आधा मोटाई वाला बहल से युक्त उपान स्थापित करना चाहिये । उसके ऊपर बुद्धिमान (स्थपति) को उपान के अनुरूप प्रमाण का पद्म तथा उपोपान निर्मित करना चाहिये ॥७-८॥

उन्नतां प्रकृतिं भूमिं कृत्वा हस्तप्रमाणतः ।

घनीकृत्य तदूर्ध्वस्थमुपानं जन्म चोच्यते ॥९॥

भूमि को एक हाथ के प्रमाण से ऊँचा बनाकर एवं सघन कर उसके ऊपर जिस उपान को स्थापित किया जात है, उसे जन्म कहते है ॥९॥

तदूर्ध्वस्थमधिष्ठानं सोपपीठं तु केवलम् ।

सस्तम्भं वा सकुड्यं वा जङ्घावर्गं तदूर्ध्वगम् ॥१०॥

उसके ऊपर उपपीठ से युक्त अधिष्ठान स्थापित करना चाहिये एवं उसके ऊपर स्तम्भ, भित्ति अथवा जङ्घा निर्मित होनी चाहिये ॥१०॥

भूमिदेश इति ख्याता कपोतोर्ध्वगता प्रतिः ।

प्रासादादीनि वास्तूनि चाधितिष्ठन्ति यद्धि तत् ॥११॥

जिस पर प्रासाद आदि भवन स्थित रहते है एवं जिससे कपोत (भवन का एक भाग) के ऊपर प्रति (भवन का अङ्ग) निर्मित होता है, उसे भूमिदेश कहते है ॥११॥

मयमत अध्याय १४- अधिष्ठानोन्मानम्

अधिष्ठानं तदुन्मानं जातिभूमिवशाद् द्विधा ।

तैतिलानां चतुर्हस्तं त्रिहस्तार्धं द्विजन्मनाम् ॥१२॥

अधिष्ठान की ऊँचाई का प्रमाण - अधिष्ठान की ऊँचाई का प्रमाण भूमि (तल) के एवं जाति के अनुसार दो प्रकार का होता है । देवालय में यह चार हाथ का एवं ब्राह्मणगृह में साढ़े तीन हाथ का होता है ॥१२॥

नृपाणां त्रिकरं सार्धद्विहस्तं यौवराजकम् ।

द्विहस्तं वणिजामेकहस्तं शूद्रस्य कीर्त्यते ॥१३॥

राजा के भवन में तीन हाथ, युवराज के भवन में ढ़ाई हाथ, वेश्यों के भवन में दो हाथ एवं शूद्र के भवन में एक हाथ का अधिष्ठान कहा गया है ॥१३॥

एतज्जातिवशाद्‍ भूमिवशादत्रैव कथ्यते ।

दण्डात् षण्मात्रहान्या तु द्वादशाद्यात्त्रिभूमिकम् ॥१४॥

अधिष्ठान की ऊँचाई का यह प्रमाण जाति के अनुसार वर्णित है । भूमि (तल) के अनुसार अधिष्ठान का माप इस प्रकार है - बारह भूमि से प्रारम्भ कर छः-छः अंश प्रत्येक भूमि के कम करते हुये तीन भूमिपर्यन्त भवन में अधिष्ठान (की ऊँचाई) एक दण्ड होना चाहिये ॥१४॥

त्रितलस्योत्तमस्येष्टं पादेनोनं द्विहस्तकम् ।

क्षुद्राणामनया नीत्या विधातव्यं विचक्षणैः ॥१५॥

तीन तल के भवन में उत्तम अधिष्ठान प्रशस्त होता है । उसका माप चतुर्थांश कम दो हाथ होता है । इससे छोटे अधिष्ठान का प्रयोग छोटे भवनों में विद्वानों द्वारा वर्णित नीति के अनुसार करना चाहिये ॥१५॥

तत्तत्पादोदयार्धे षडष्टांशोनमानतः ।

अधिष्ठानस्य चोत्सेधं वास्तुवस्तुनि भूवशात् ॥१६॥

यह मान भवन के स्तम्भ के आधे प्रमाण से छः या आठ भाग कम होना चाहिये । अधिष्ठान की ऊँचाई का प्रमाण भवन के तल के अनुसार रखना चाहिये ॥१६॥

यदुपानस्य निष्क्रान्तं तत् त्र्यंशेन विभाजयेत् ।

त्यक्त्वैकांशं बहिस्तत्र जगतीं कारयेद् बुधः ॥१७॥

उपान के निष्क्रान्त के तीन भाग करने चाहिये । उसके एक भाग को छोड़ कर जगती (अधिष्ठान) का निर्माण करना चाहिये ॥१७॥

तद्वत् कुमुदपट्टं च तद्वत् कण्ठस्य वेशनम् ।

आत्तोत्सेधांशमानं तु भागमानेन वक्ष्यते ॥१८॥

इसी प्रकार कुमुदपट्ट एवं कण्ठ का भी निर्माण करना चाहिये । इस प्रकार अधिष्ठान की ऊँचाई पर्यन्त प्रत्येक भाग का प्रमाण वर्णित है ॥१८॥

अष्टसप्तशशिबन्धभागिकश्चन्द्रबन्धशशिभागिकैः क्रमात् ।

वप्रकं कुमुदकम्पकन्धरं कम्पवाजनमधोर्ध्वकम्पकम् ॥१९॥

पादबन्ध अधिष्ठान - पादबन्ध के भागों के नाम एवं प्रमाण इस प्रकार है - वप्र आठ भाग, कुमुद सात भाग, कम्प एक भाग, कन्धर तीन भाग, कम्प एक भाग, वाजन तीन भाग तथा एक भाग मे अधोकम्प एवं ऊर्ध्वकम्प ॥१९॥

पादबन्धमुदितं तदुच्छ्रये भानुभिर्द्विगुणितांशके कृते ।

देवविप्रनृपवैश्यशूद्रकेष्वेवमुक्तमृषिभिः पुरातनैः ॥२०॥

इस प्रकार ऊँचई में चौबीस भागों में बाँटे गये पादबन्ध का वर्णन प्राचीन ऋषियों द्वारा किया गया है, जो देवों, ब्राह्मणों, राजाओं (ऋषियों) वैश्यों एवं शूद्रों के भवन के अनुकूल है ॥२०॥

मयमत अध्याय १४- उरगबन्धम्

चन्द्रदृक्‌शशिशिवांशकै रसैर्धातुभिश्च समभागिकैः क्रमात् ।

वाजनं प्रतिमुखं त्रियस्त्रकं दृक्‍ च व्रुत्तक्मुदं तु वप्रकम् ॥२१॥

त्रिःषडंशसमभागिके तले नागवक्त्रसदृशं प्रतिद्वयम् ।

देवविप्रनृपमन्दिरेषु तद्योग्यकं ह्युरगबन्धकं भवेत् ॥२२॥

उरगबन्ध अधिष्ठान - ऊँचाई में अट्ठारह बागों में विभाजित उरगबन्ध अधिष्ठान, के दो प्रति नाग-मुख के सदृश होते है । इसमें वाजन एक बाग, प्रतिमुख दो बाग, त्रियस्त्रक एक बाग, दृक्‌ तीन भाग, वृत्तकुमुद चः भाग एवं वप्रक पाँच भाग से निर्मित होता है । यह देवों, ब्राह्मणों एवं राजाओं के भवनों के योग्य होता है ॥२१-२२॥

मयमत अध्याय १४- प्रतिक्रमम्

अंशाध्यर्धार्धभागैर्मुनिरसशशिभिश्चन्द्रदृक्च्छैवभागैः

क्षुद्रोपानाब्जकम्पं जगतिकुमुदकं धारया युक्तमूर्ध्वे ।

आलिङ्गान्तादिकं तत्प्रतिमुखमथ तद्वाजनं पद्मयुक्तं

त्रिःसप्तांशे तलोच्चे करिहरिमकरव्यालरूपादिभूष्यम् ॥२३॥

प्रतिक्रम अधिष्ठान - प्रतिक्रम अधिष्ठान की ऊँचाई के इक्कीस भाग करने चाहिये । एक भाग से क्षुद्रोपान, डेढ़ भाग से अब्ज, आधे भाग से कम्प, सात भाग से जगती, छः भाग से धारायुक्त कुमुद, एक भाग से आलिङ्गान्त, एक भाग से आलिङ्गादि, दो भाग से प्रतिमुख एवं एक भाग से पद्मयुक्त वाजन का निर्माण करना चाहिये । अधिष्ठान पर गज, सिंह, मकर एवं व्याल आदि का आभूषण के रूप में अंकन करना चाहिये ॥२३॥

प्रतिक्रमं तत् सुरमन्दिरोचितं विचित्रितं पत्रलतादिरूपकैः ।

द्विजन्मभूमीश्वरयोर्मतं गृहे शुभप्रभं पुष्टिकरं जयावहम् ॥२४॥

इस प्रकार सुसज्जित प्रतिक्रम अधिष्ठान देवालय के लिये प्रशस्त होता है । जब इस पर पत्र एवं लतादिकों का अंकन किया जाता है, तब वह ब्राह्मण एवं राजाओं के गृह के अनुरूप होता है; साथ ही उन्हे शुभ, समृद्धि तथा विजय प्रदान करता है ॥२४॥

मयमत अध्याय १४- पद्मकेसरम्

एकद्व्येकेन षड्‌भिः शशिशिवशशिभिर्वेदचन्द्रैकभागै-

र्द्व्यंशैकेनांशनेत्रैः शिवशशिसमभागेन जन्माब्जकं च ।

वप्रं पद्मं गलाब्जं कुमुदमुपरि पद्मं च कम्पं गलं तत्

कम्पं पद्मं च पट्टीकमलमुपरिकम्पं च षड्‌विंशदंशे ॥२५॥

पद्मकेसर अधिष्ठान - पद्मकेसर अधिष्ठान के छब्बीस भाग (ऊँचाई में) किये जाते है । इसमें जन्म एक भाग, अब्जक दो भाग, वप्र एक भाग, पद्म छः भाग, गल एक भाग, अब्ज एक भाग, कुमुद एक भाग, पद्म चार भाग, कम्प एक भाग, गल एक भाग, कम्प दो भाग, पद्म एक भाग, पटी दो भाग, कमल एक भाग एवं कम्प एक भाग होता है ॥२५॥

पद्मकेसरमेतदुदाह्रतं कम्पवाजनपङ्कजकैर्युतम् ।

कुम्भवप्रयुतञ्च सकन्धरं शम्भुधामनि तत्प्रविधीयते ॥२६॥

यह अधिष्ठान पद्मकेसर है । इस पद्मकेसर अधिष्ठान में कम्पवाजन, पङ्कज, कुम्भ, वप्र और कन्धर जब युक्त होता है तो यह शम्भु-मन्दिर के अनुकूल हो जाता है ॥२६॥

मयमत अध्याय १४- पुष्पपुष्कलम्

भागेष्वेकार्धकार्धैस्तदुपरि चतुरंशैस्तथार्धांशकार्धै-

र्द्वयर्धांशार्धद्विभागैस्तदुपरि च तथार्धांशकार्धेन जन्मम् ।

वप्रं कञ्जं गलाब्जं तदुपरि कुमुदं पङ्कजं कम्पकण्ठं

कम्पं पद्मं महावाजनमुपरिदलं कम्पकं पङ्कजाढ्यम् ॥२७॥

पुश्पपुष्कलमेतदुदाह्रतं कल्पितं नवपङ्‍क्तिभिरुच्छ्रये ।

शिल्पिभिः प्रसररपि पूजितामूर्ध्वमध्यममुखे विमानके ॥२८॥

पुष्पपुष्पक अधिष्ठान - पुष्पपुष्पकल अधिष्ठान की ऊँचाई को उन्नीस भागों में बाँटना चाहिये । इसमें एक भाग से जन्म, पाँच से विप्र, एक से कञ्ज, आधे से गल, आधे से अब्ज, चार से कुमुद, आधे से पङ्कज, आधे से कम्प, दो से कण्ठ, आधे से कम्प, आधे से पद्म, दो से महावाजन, आधे से दल तथा आधे से पङ्कजयुक्त कम्प निर्मित होते है । इस प्रकर अनेक पद्म-पुष्पों से युक्त अधिष्ठान पुष्पपुष्पकल कहलाता है । शिल्पियों के अनुसार यह अधिष्ठान मध्यम एवं बड़े विमानों (मन्दिरो) के अधिक अनुकूल होता है ॥२७-२८॥

मयमत अध्याय १४- श्रीबन्धम्

द्वाभ्यामेकेन सप्तांशकशशिशिववेदैकचन्द्राग्निभागै-

रेकेनैकेन वेदैः शिवशशिनयनैकेन मोहामराब्जम् ।

ह्रत्पद्मं कैरवाब्जं गलधरगलकम्पं तद्वाजनं पङ्कजाढ्यम् ॥२९॥

श्रीबन्धं स्यादेतदुच्चे चतुर्वस्वंशे कुर्याच्छान्तधीर्वर्धकिस्तत् ।

देवेशानं मन्दिरेष्वेवमुक्तं श्रीसौभाग्यरोग्यभोग्यं ददाति ॥३०॥

श्रीबन्ध अधिष्ठान - श्रीबन्ध अधिष्ठान की ऊँचाई के बत्तीस भाग किये जाते है । इसमे दो भाग से अधिष्ठान का निचला भाग, एक से अब्ज, सात से ह्रत्‌, एक से पद्म, एक से कैरव, चार से अब्ज, एक से गल, एक से अधर, तीन से गल, एक से कम्प, एक से दल, चार से कपोत, एक से आलिङ्गादि, एक से आलिङ्गान्त, दो से प्रतिमुख एवं एक से पङ्कजयुक्त वाजन निर्मित होते है । इसकी स्थापना कुशल वर्धकि द्वारा करानी चाहिये । यह अधिष्ठान देवालयों एवं राजभवनों के लिये अनुकूल होता है तथा श्री, सौभाग्य, आरोग्य एवं भोग प्रदान करता है ॥२९-३०॥

मयमत अध्याय १४- मञ्चबन्धम्

तुङ्गे षड्‌विंशदंशे खुरमथ जगतिकैरवं कम्पकण्ठं

कम्पं पद्मं कपोतं तदुपरि च तथा निम्नमन्तादिवक्त्रम् ।

कम्पं भागेन षड्‌भिः शरशशिगुणचन्द्रैकबन्धांशकांशै-

र्द्वाभ्यामेकेन कुर्यादमरनरपतेर्मन्दिरे मञ्चबन्धम् ॥३१॥

मञ्चबन्ध अधिष्ठान - मञ्चबन्ध अधिष्ठान की ऊँचाई के छब्बीस भाग करने चाहिये । एक भाग से खुर, छः से जगती, पाँच से कैरव, एक से कम्प, तीन से कण्ठ, एक से कम्प, एक से पद्म, तीन से कपोत, एक-एक भाग से ऊपर-नीचे के सदृश निर्माण, एक-एक भाग से अन्तवक्त्र एवं आदिवक्त्र तथा एक भाग से कम्प निर्मित होना चाहिये । यह अधिष्ठान राजगृह के अनुकूल होता है ॥३१॥

मयमत अध्याय १४- श्रीकान्तम्

आलिङ्गयुक्तमथ चान्तरितप्रतीभ्यां

तद्वाजनेन च वियुक्तकमेतदेव ।

श्रीकान्तनामकमसूरकमष्टकोणं

वृत्तं तु वा कुमुदमम्बरमार्गिणां तत् ॥३२॥

श्रीकान्त अधिष्ठान - जब अधिष्ठान आलिङ्ग एवं अन्तरित प्रति से युक्त हो एवं वाजन से रहित हो तो उसे श्रीकान्त कहते है । इसका कुमुद अष्टकोण अथवा वृत्ताकार हो सकता है एवं यह अम्बरामार्गियों के अनुकूल होता है ॥३२॥

मयमत अध्याय १४- श्रेणीबन्धम्

एकद्व्येकर्तुवेदैः शशिनयनशिवद्व्येकदृकचन्द्रसार्धा-

र्धांशैर्जन्माब्जकम्पं जगतिकुमुदकं कम्पकण्ठं च कम्पम् ।

पद्मं पट्टं च कण्ठं तदुपरि च तथा वाजनाब्जं च पट्टं

श्रेणीबन्धं सुराणामुदितमिदमलं तुङ्गषड्‍विंशदंशे ॥३३॥

श्रेणीबन्ध अधिष्ठान - देवालयों के अनुकूल श्रेणीबन्ध संज्ञक अधिष्ठान ऊँचाई में छब्बीस भागों में बाँटा जाता है । इसमें एक भाग से जन्म, दो से अब्ज, एक से कम्प, छः से जगती, चार से कुमुद, एक से कम्प, दो से कण्ठ, एक से कम्प, दो से पद्म, एक से पट्ट, दो से कण्ठ, एक से वाजन, डेढ़ से अब्ज एवं एक से पट्ट निर्मित होता है ॥३३॥

मयमत अध्याय १४- पद्मबन्धम्

सार्धार्हेष्वंशकांशैर्गुणशशिशिवचन्द्रद्विकैकेन जन्म-

क्षुद्रं पद्मं धृगब्जं कुमुदमुपरि पद्मं तथालिङ्गमूर्ध्वे ।

आलिङ्गान्तः प्रतिर्वाजनमथ मतिमान् योजयेत् त्रिःषडंशे

तुङ्गे देवेश्वराणामिदमुदितमगारेऽनघं पद्मबन्धम् ॥३४॥

पद्मबन्ध अधिष्ठान - पद्मबन्ध अधिष्ठान की ऊँचाई को अट्ठारह भागों में बाँटना चाहिये । डेढ़ भाग से जन्म, आधे भाग से क्षुद्र, पाँच से पद्म, एक से धृक्‍, तीन से अब्ज, एक से कुमुद, एक से पद्म, एक से आलिङ्ग, एक से आलिङ्गात, दो से प्रति एवं एक से वाजन निर्मित होता है । इस अधिष्ठान को विना किसी दोष के प्रधान देवों के मन्दिर में निर्मित करना चाहिये ॥३४॥

मयमत अध्याय १४- वप्रबन्धम्

द्व्येकैकंशैः शरांशैर्युगशशिशिवदृक्‍ चन्द्रशैवाश्विनीभि-

र्भागेनोपानकञ्जं तदुपरि च तथा कम्पवप्रं च कुम्भम् ।

पद्मं पट्टं च कण्ठं तदुपरि च तथा कम्पपद्मं च पट्टी-

पट्टं तद्वप्रबन्धं तदपि च सहितं सद्विकैर्विंशदंशैः ॥३५॥

वप्रबन्ध अधिष्ठान - वप्रबन्ध अधिष्ठान की ऊँचाई को बाईस भागों में बाँटा जाता है । इसमें दो भाग से उपान, एक से कञ्ज, एक से कम्प, पाँच से वप्र, चार से कुम्भ, एक से पद्म, एक से पट्ट, दो से कण्ठ, एक से कम्प, एक से पद्म, दो से पट्टी तथा एक से पट्ट निर्मित होता है । इसे वप्रबन्ध अधिष्ठान कहते है ॥३५॥

मयमत अध्याय १४- कपोतबन्धम्

तदेव वृत्तं कुमुदं तु वाजने कपोतयुक्तं हि कपोतबन्धकम् ।

कपोतबन्ध अधिष्ठान - वाजन पर जब कुमुद वृत्ताकार हो एवं कपोत निर्मित तो उसे कपोतबन्ध अधिष्ठान कहते है ।

मयमत अध्याय १४- प्रतिबन्धम्

तदेव वेदैः प्रतिवाजनं प्रतिस्त्रिकास्त्रयुक्तं प्रतिबन्धमुच्यते ॥३६॥

प्रतिबन्ध अधिष्ठान - जब प्रति एवं वाजन चार भाग में निर्मित हो एवं प्रति त्रिकारस्त्रयुक्त (तीन कोणों वाला) हो तो उसे प्रतिबन्ध अधिष्ठान कहते है ॥३६॥

मयमत अध्याय १४- कलशाधिष्ठानम्

एकद्व्येकाग्निभागैः शशियुगल्शिवद्व्येकचन्द्रेशदृग्भि-

श्चन्द्रैकैकाक्षिचन्द्रैः खुरकमलमथो कम्पकण्ठं च कम्पम् ।

पद्मं पट्टाब्जनिम्नं कमलमुपरि कुम्भं दलं निम्नमन्ताद्

या स्याच्चोर्ध्वे पतिर्वजनमथ कलशाख्येन भागास्त्रिरष्टौ ॥३७॥

कलश अधिष्ठान - इस अधिष्ठान को ऊँचाई में चौबीस भागों में बाँटा जाता है । इसमें एक भाग से खुर, दो से कमल, एक से कम्प, तीन से कण्ठ, एक से कम्प, दो से पद्म, एक से पट्ट, दो से अब्ज, एक से निम्न, दो से प्रति एवं एक से वाजन निर्मित होता है । इसे कलश अधिष्ठान कहते है ॥३७॥

मयमत अध्याय १४- अधिष्ठानसामान्यलक्षणम्

एतानि भेदैस्तु चतुर्दशैव प्रोक्तानि तज्ज्ञैस्तु मसूरकाणि ।

सर्वाणि नास्यङ्‌घ्रियुतानि युक्त्यादृढीकृताङ्गानि मयोदितानि ॥३८॥

अधिष्ठान के सामान्य लक्षण - इस प्रकार चौदह प्रकार के अधिष्ठानो का लक्षणसहित वर्णन विद्वानों द्वारा किया गया है । सभी को छोटे पादों एव सजावटी खिड़कियों से युक्त करना चाहिये । इनके सभी अङ्गों को, जिनका वर्णन ऋषि मय ने किया है, दृढ़ता पूर्वक स्थापित करना चाहिये ॥३८॥

भागेनार्धत्रिपादाङ्‌घ्रिभिरथ युगलाध्यर्धचन्द्रार्धपादै-

र्मात्रैर्वृद्धिश्च हानिर्दृढतरमतिना योजितव्या बलार्थम् ।

शोभार्थं भागमङ्गप्रतिवरसमनीचाल्पहर्म्ये तलाना-

मेवं प्रोक्तं यमीन्द्रैरविकलमतिभिस्तन्त्रविद्भिः पुराणै ॥३९॥

अधिष्ठान को अधिक दृढ़ बनाने के लिये बुद्धिमान (स्थपति) को एक भाग या आधा, त्रिपद(पौन भाग) या चतुर्थांश, डेढ़ भाग अथवा एक भाग का चतुर्थांश जोड़ना या घटाना चाहिये । इस माप का निर्णय भवन के अनुसार उसके उत्तम (बड़ा), मध्यम अथवा छोटे आकार के अनुसार करना चाहिये । यह भवन की शोभा के लिये होता है । यह मत संयमी, निर्मल बुद्धी, तन्त्र एवं पुराण के ज्ञाता विद्वानों का है ॥३९॥

मयमत अध्याय १४- अधिष्ठानपर्यायनामानि

मसूरकमधिष्ठानं वस्त्वाधारं धरातलम् ।

तलं कुट्टिममाद्यङ्गं पर्ययवचनानि हि ॥४०॥

अधिष्ठान के पर्यायवाची शब्द - मसूरक, अधिष्ठान वास्त्वाधार, धरातल, तल, कुट्टिम अथा आद्यङ्ग अधिष्ठान के पर्यायवाची है ॥४०॥

मयमत अध्याय १४- निर्गममानम्

यावज्जगतिनिष्क्रान्तं तावत् कुमुदनिर्गमम् ।

अम्बुजानां तु सर्वेषामुत्सेधसमनिर्गमम् ॥४१॥

निर्गम का प्रमाण - जितना जगती का निष्क्रान्त निर्मित हो, उतना ही कुमुद का निर्गम निर्मित करना चाहिये । सभी अम्बुजों की ऊँचाई निर्गम के बराबर रखनी चाहिये ॥४१॥

दलाग्रतीव्रमुत्सेधात् पादं पादार्धमेव वा ।

वेत्राणामपि सर्वेषां चतुर्भागैकनिर्गमम् ॥४२॥

दल (पत्तियों की पंक्ति) के अग्र भाग पंक्ति की ऊँचाई का चतुर्थांश या चतुर्थांश का आधा होना चाहिये । सभी वेत्रों का निर्गम चौथाई होना चाहिये ॥४२॥

तत्समं वा त्रिपादं वा महावाजननिर्गमम् ।

एवं तीव्रक्रमं प्रोक्तं शोभाबलवशात्तु वा ॥४३॥

प्रवेशनिर्गमं कुर्यात् सर्वाङ्गानां मसूरके ।

महावाजन का निर्गम उसके बराबर आथवा तीन चौथाई होना चाहिये । शोभा एवं बल के अनुसार अधिष्ठान के सभी भागों का प्रवेश एवं निर्गम रखना चाहिये ॥४३॥

मयमत अध्याय १४- अधिष्ठानप्रतिच्छेदविधिः

प्रतिच्छेदं न कर्तव्यं सर्वत्रैवं विचक्षणैः ॥४४॥

द्वारार्थं यत् प्रतिच्छेदं सम्पद्‌द्वारं च नेत्यलम् ।

पादबन्धमधिष्ठानं छेदनीयं यथोचितम् ॥४५॥

अधिष्ठान में खण्ड करने की विधि - बुद्धिमान (स्थपति) को अधिष्ठान में कहीं भी प्रतिच्छेद (खण्ड) नहीं करना चाहिये । द्वार के लिये किया गया प्रतिच्छेद सम्पत्तिकारक नही होता है । पादबन्ध एवं अधिष्ठान में आवश्यकतानुसार प्रतिच्छेद करना चाहिये ॥४४-४५॥

जन्मादिपञ्चवर्गे तु तत्तत्तुङ्गावसानके ।

सपटिकाङ्गेऽधिष्ठानेऽप्यन्यस्मिन्नेवमूह्यताम् ।

यद्‍ यत्रैवोचितं प्राज्ञास्तत् तत्रैव प्रयोजयेत् ॥४६॥

जन्म आदि पाँच वर्गोंमे उनकी ऊँचाई के अन्त में, सपट्टिकाङ्ग में, अधिष्ठान में एवं अन्य अङ्गो में प्रतिच्छेद हो सकता है । जहाँ-जहाँ उचित हो, बुद्धिमान (स्थपति) को वहाँ प्रयोग करना चाहिये ॥४६॥

स्तम्भोच्चार्धं वा मसूरोच्चमानं तत् षट्‌सप्ताष्टांशकं भागहीनम् ।

वस्त्वाधारोच्चं भवेत् सर्ववस्तुष्वेवं पूर्वं शम्भुना सम्यगुक्तम् ॥४७॥

अधिष्ठान की ऊँचाई स्तम्भ के ऊँचाई की आधी, छः, सात या आठ भाग कम होनी चाहिये । अधिष्ठान की ऊँचाई सभी भवनों में उनके अनुसार रखनी चाहिये । इस मत का प्रतिपादन शम्भु ने अच्छी प्रकार से किया है ॥४७॥

इति मयमते वस्तुशास्त्रे अधिष्ठानविधानो नाम चतुर्दशोऽध्यायः॥


=========================


मयमतम् अध्याय १५           

Mayamatam chapter 15  
मयमतम् पञ्चदशोऽध्यायः

मयमतम्‌वास्तुशास्त्र
मयमत अध्याय १५- पाद्प्रामणद्रव्यपरिग्रहविधानम्

दानवराजमयप्रणीतं मयमतम्‌

अथ पञ्चदशोऽध्यायः

स्तम्भलक्षणम्

पादायामं सविस्तारमाकारं भूषणादिकम् ।

लक्षणान्तरतः सम्यग्‍ वक्ष्ये संक्षेपतः क्रमात् ॥१॥

स्तम्भ के लक्षण - मैं (मय ऋषि) अन्य लक्षणों के साथ स्तम्भों की लम्बाई, चौड़ाई, आकृति एवं उनके अलङ्करण आदि का संक्षेप मे सम्यक्‍ रूप से क्रमशः वर्णन कर रहा हूँ ॥१॥

स्थाणुः सःऊणश्च पादश्च जङ्घा च चरणोऽङ्‌घ्रिकः ।

स्तम्भश्च तलिपः कम्पः पर्यायवचनानि हि ॥२॥

स्थाणु, स्थूण, पाद, जङ्घा, चरण, अङ्‌घ्रिक, स्तम्भ, तलिप एवं कम्प (स्तम्भ के) पर्यायवाची शब्द है ॥२॥

मयमत अध्याय १५- स्तम्भमानम्

सवितस्त्यष्टहस्तोच्चं द्वादशक्ष्माद्यपादकम् ।

तत्तद्वितस्तिहीनेन त्रिकरं चान्त्यभूमिके ॥३॥

स्तम्भ का प्रमाण - बारह तल के भवन में भूतल पर बनने वाले स्तम्भ की ऊँचाई आठ हाथ एक बित्ता (साढ़े आठ हाथ) होनी चाहिये । प्रत्येक तल पर एक-एक बित्ता कम करते हुये सबसे ऊपर के तल पर तीन हाथ ऊँचाई होनी चाहिये ॥३॥

आत्तोत्सेधाशमानेन पादोच्चं वा विधीयते ।

आत्तधिष्ठानतुङ्गस्य द्विगुणं पादतुङ्गकम् ॥४॥

अथवा स्तम्भ की ऊँचाई का मापन दिये गये माप से (दूसरे ढंग से) करना चाहिये । अधिष्ठान की ऊँचाई का दुगुना माप स्तम्भ का रखना चाहिये ॥४॥

द्विगुणादधिकोत्सेधः स्तम्भः प्रोक्तः स्वयम्भुवा ।

अष्टविंशतिमात्रैस्तु मूलभूस्तम्भविस्तृतम् ॥५॥

(बारह तल के भवन में) स्वयम्भू के अनुसार स्तम्भ की ऊँचाई अधिष्ठान के दुगुने से अधिक होनी चाहिये । भूतल के स्तम्भ का विस्तार अट्ठाईस मात्रा (अङ्गुल-माप) होना चाहिये ॥५॥

तत्तद्‌द्वयङ्गुलभिन्नेन षण्मात्रं चान्त्यभूम्के ।

पादोच्चे पङ्‍क्तिनन्दाष्टभागेंऽसं पादविस्तृतम् ॥६॥

प्रत्येक तल मे उपर्युक्त माप से दो-दो अङ्गुल कम करते हुये ऊपर के तल में स्तम्भ की चौडाई का माप प्राप्त होता है । अथवा स्तम्भ की ऊँचाई का दसवाँ, नवाँ या आठवाँ भाग उसकी चौड़ाई का माप होना चाहिये ॥६॥

तदर्धं वा त्रिभागोनं चतुर्भागोनमेव वा ।

कुड्यस्तम्भस्य विस्तारस्तेन द्वित्रिचतुर्गुणः ॥७॥

पञ्चषड्‌गुण एवं स्याद्‍ भित्तिविष्कम्भ इष्यते ।

जन्मोर्ध्वे स्तम्भविक्षेपहोमाः स्तम्भविधौ विदुः ॥८॥

अथवा स्तम्भ का विस्तार आधा, तीन भाग कम अथवा चतुर्थांश कम रखना चाहिये । भित्ति-स्तम्भ के विस्तार से भित्ति-विष्कम्भ का विस्तार दुगुना, तीन गुना, चार गुना, पाँच गुना या छः गुना रखना चाहिए । स्तम्भ-स्थापन-विधि के ज्ञाता अधिष्ठान के ऊपर स्तम्भ के स्थापन के समय होम करने का विधान बतलाते है ॥७-८॥

मयमत अध्याय १५- स्तम्भभेदाः

प्रतिस्तम्भः प्रतेरूर्ध्वे चोत्तराधो हितायतिः ।

जन्मोर्ध्वे स्तम्भनिक्षेपः स्तम्भायामस्त्रिभागभाक् ॥९॥

स्तम्भ के भेद - प्रतिस्तम्भ के प्रति के ऊपर एवं उत्तर (भित्ति) के नीचे निर्मित किया जाता है । जन्म (अधिष्ठान का एक भाग) के ऊपर स्तम्भ को स्थापित किया जाता है एवं उसकी चौड़ाई उसकी ऊँचाई के तीसरे भाग के बराबर होती है ॥९॥

गाम्भीर्यमवटं कृत्वा तदुपज्ञतलं कुरु ।

पादुकाद्युत्तरान्तःस्थो निखातस्तम्भ इष्यते ॥१०॥

(निखातस्तम्भ के लिये) गहरा गर्त बनाकर उसके ऊपर तल का निर्माण किया जाता है (पुनः स्तम्भ-स्थापन होता है) । पादुक से लेकर उत्तर-भित्ति के मध्य में स्थित इस स्तम्भ का निखातस्तम्भ कहते है ॥१०॥

अधिष्ठानोत्तरन्तःस्थो झषालस्तम्भ उच्यते ।

तद्व्यासादर्कभागाद्यं षड्‌भागोनाग्रविस्तरः ॥११॥

अधिष्ठान से प्रारम्भ होकर उत्तरभित्ति के मध्य में स्थिर स्तम्भ को झषाल स्तम्भ कहते है । यह स्तम्भ मूल की अपेक्षा ऊर्ध्व भाग में छः-बारह भाग कम चौड़ा होता है ॥११॥

मूलभूस्तम्भतुङ्गस्य द्वादशाद्याः षडंशयुक् ।

ऊर्ध्वोर्ध्वस्तम्भतुङ्गं स्यादेवं तद्विस्तरक्रमः ॥१२॥

(बारह मञ्जिल के भवन में) भूतल में स्तम्भ की चौड़ाई उसकी ऊँचाई का छठवाँ भाग होना चाहिये । ऊपर के तलों में भी स्तम्भों की ऊँचाई एवं चौड़ाई में यही अनुपात होना चाहिये ॥१२॥

अग्राकारं युगास्त्रं तु कुम्भमन्डिसमन्वितम् ।

ब्रह्मकान्तं तदष्टास्त्रं विष्णुकान्तमिहोच्यते ॥१३॥

मुल से लेकर ऊपर तक चौकोर तथा कुम्भ एवं मण्डि से युक्त स्तम्भ को ब्रह्मकान्त कहा जाता है तथा आठ कोण वाले स्तम्भ को विष्णुकान्त कहते है ॥१३॥

षडस्त्रमिन्द्रकान्तं स्यात्‌ सौम्यं तत्‍ षोडशास्त्रकम् ।

कर्णमात्रेण तन्मूले चतुरस्त्रमितोर्ध्वतः ॥१४॥

अष्टास्त्रं वा द्विरष्टास्त्रवृत्तं पूर्वास्त्रमीरितम् ।

कुम्भमण्डियुतं वाऽपि रुद्रकान्तं सुवृत्तकम् ॥१५॥

षट्‍कोण वाला स्तम्भ इन्द्रकान्त संज्ञक होता है । सोलह कोण वाला स्तम्भ सौम्य कहलाता है । (कोण वाले स्तम्भों मे) मूल में चौकोर होता है । इसके पश्चात्‍ अष्टकोण, षोडशकोण अथवा वृत्ताकार होता है । इसकी संज्ञा पूर्वास्त्र होती है । वृत्ताकार स्तम्भ यदि कुम्भ एवं मण्डि से युक्त हो तो उसकी संज्ञा रुद्रकान्त होती है ।॥१४-१५॥

विस्तारद्विगुणं मध्येऽष्टास्त्रयुक्तं युगास्त्रकम् ।

वियुक्तं कुम्भमण्डिभ्यां मध्येऽष्टास्त्रं तदुच्यते ॥१६॥

यदि स्तम्भ की लम्बाई विस्तार से दुगुनी हो, मध्य में अष्टकोण एवं ऊपर तथा नीचे चौकोर हो तथा कुम्भ एवं मण्डि से रहित हो तो उसे 'मध्ये अष्टास्त्र' कहा जाता है ॥१६॥

चतुरष्टास्त्ररवृत्ताभं रुद्रच्छन्दं समांशतः ।

दण्डाध्यर्धे द्विदण्डेनोत्तुङ्गद्विगुणविस्तृतम् ॥१७॥

पद्मासनं तु कर्तव्यं मूले पद्मासनं भवेत् ।

यथेष्टाकृतिसंयुक्तमुर्ध्वतो वा समण्डितम् ॥१८॥

रुद्रच्छन्द संज्ञक स्तम्भ (मूल से क्रमशः ऊपर की ओर) चतुष्कोण, अष्टकोण एवं वृत्ताकार होता है । पद्मासन संज्ञक स्तम्भ के मूल में पद्मासन की रचना की जाती है, जिसका प्रमाण डेढ़ दण्ड अथवा दो दण्ड ऊँचा एवं उसका दुगुना चौड़ा होता है । इसके ऊर्ध्व भाग में इच्छानुसार आकृति अथवा मण्डि का निर्माण करना चाहिये । ॥१७-१८॥

चक्रवाकाकृतिव्याप्तं मूले पद्मासनान्वितम् ।

सभद्रं मध्यभागे तु भद्रकं तद्‍ द्विमण्डितम् ॥१९॥

भद्रक संज्ञक स्तम्भ के मूल में पद्मासन, चक्रवाक की आकृति से युक्त दो मण्डि एवं मध्य में भद्र निर्मित होता है ॥१९॥

व्यालेभसिंहभूतादिमण्डितं यत्तु मूलतः ।

यथेष्टाकृतिसंयुक्तं तत्तन्नाम्ना समीरितम् ॥२०॥

जिसके मूल में व्याल, गज, सिंह, एवं भूत आदि (अन्य प्राणी) अलंकृत हो एवं ऊपर इच्छानुसार आकृति का निर्माण किया गया हो, उस स्तम्भ को उसके अलङ्कार के अनुसार संज्ञा दी जाती है ॥२०॥

आत्तमेव तदायामे शुण्डभेदसमन्वितम् ।

युतं तत्कुम्भमण्डिभ्यां शुण्डपादमिति स्मृतम् ॥२१॥

जिस स्तम्भ पर लम्बाई में हाथे का सूँड़ निर्मित हो एवं कुम्भ तथा मण्डि से युक्त हो, उसे शुण्डपाद स्तम्भ कहते है ॥२१॥

मुक्तोत्करणकर्माङ्गं पिण्डिपादं तदेव हि ।

कर्मायामेन चाग्रे तु चतुरस्त्रसमन्वितम् ॥२२॥

तदधस्त्वर्धदण्डेन पद्मं वस्वस्त्रसंयुतम् ।

तदधस्तु विकारास्त्रं दण्डेनाब्जं तु पूर्ववत् ॥२३॥

तदधो दण्डमाने मध्यपट्टं युगास्त्रकम् ।

पद्मं च षोडशास्त्रं च पूर्ववत्परिकल्पयत् ॥२४॥

मूले शेषं युगास्त्रं स्याच्चित्रखण्डं तदुच्यते ।

तदेवाष्टास्त्रकं मध्यपट्टं श्रीखण्डमुच्यते ॥२५॥

शुण्डपाद में जब पूरे स्तम्भ में मोतियाँ उत्कीर्ण होती है तो उसे पिण्डिपाद कहते है । (चित्रखण्ड संज्ञक स्तम्भ के) अग्र भाग (ऊपरी भाग) में दो दण्ड से चौकोर निर्मित होता है । उसके नीचे आधे दण्ड से अष्टकोण पद्म होता है । उसके नीचे एक दण्ड माप का सोलह कोण पद्म तथा उसके नीचे एक दण्डप्रमाण का चौकोर मध्य पट्ट होता है । इसके पश्चात्‌ (नीचे) पहले के सदृश षोडश कोण पद्म निर्मित होता है । मूल में शेष भाग चौकोर होता है । इस स्तम्भ को चित्रखण कहते है । इसी में यदि मध्य पट्ट अष्टकोण हो तो उसे श्रीखण्ड स्तम्भ कहते है ॥२२-२५॥

मध्यपट्टं कलास्त्रं चेच्छ्रीवज्रस्तम्भमुच्यते ।

अग्राकारं युगास्त्रं स्यात्त्रिपट्टक्षेपणान्वितम् ॥२६॥

क्षेपणस्तम्भमित्युक्तं पट्टं पत्रादिशोभितम् ।

ऊर्ध्वाधस्ताच्छिखामानं त्रिचुतर्भागमेव वा ॥२७॥

सर्वे पोतिकया युक्ता नानारूपैर्विचित्रिताः ।

उपर्युक्त स्तम्भ में यदि मध्य पट्ट सोलह कोण हो तो उसकी संज्ञा श्रीवज्र होती है । (क्षेपण स्तम्भ के) अग्र भाग की आकृति चौकोर होती है । जिसमें तीन पट्ट से युक्त क्षेपण निर्मित होता है, उसे क्षेपण स्तम्भ कहते है । इसके पट्ट पत्र आदि से अलंकृत होते है । उसके नीचे तीन अथवा चार भाग मे शिखा का मान रक्खा जाता है । सभी स्तम्भ पोतिका से युक्त एवं विभिन्न प्रकार की आकृतियों से सुसज्जित होते है ॥२६-२७॥

मयमत अध्याय १५- दण्डलक्षणम्

पादाग्रविपुलं यत्तु तद्‌ दण्डमिति कथ्यते ॥२८॥

सर्वाण्यङ्गानि हर्म्याणां मानयेद्‍ दण्डमानतः ।

दण्ड का लक्षण - स्तम्भ के अग्र (ऊर्ध्व) भाग की चौड़ाई को दण्ड कहते है । भवन के सभी भागों का प्रमाण दण्डमान से मापा जाता है ॥२८॥

मयमत अध्याय १५- कलशलक्षणम्

सपादं सार्धपादोनद्विगुणं द्विगुणोन्नतम् ॥२९॥

श्रीकरं चन्द्रकान्तं च सौमुख्यं प्रियदर्शनम् ।

यथाक्रमेण नामानि कलशानां भवन्ति हि ॥३०॥

कलश के लक्षण - कलशों के नाम क्रमशः श्रीकर, चन्द्रकान्त, सौमुख्य एवं प्रियदर्शन है । इनका माप (चौड़ाई में) सवा दण्ड, डेढ़ दण्ड, पौने दो दण्ड तथा दो दण्ड एवं इसके दुगुना ऊँचा होता है ॥२९-३०॥

पोतिकाखण्डमण्डीनि कुम्भं स्कन्धञ्च पद्मकम् ।

मालास्थानं क्रमेणैव स्तम्भग्रात्‍ परिकल्पयेत् ॥३१॥

स्तम्भ के ऊर्ध्व भाग से पोतिका, खण्ड, मण्डि, कुम्भ, स्कन्ध, पद्म एवं मालास्थान का क्रमशः निर्माण करना चाहिये ॥३१॥

कुम्भोच्छ्रये नवांशे धृग्भागेन चतुरंशकैः ।

कमलं कण्ठमंशेन भागेनास्यं प्रकीर्तितम् ॥३२॥

भागेन पद्ममर्धेन वृत्तमर्धेन हीरकौ ।

हीरौ पादसमव्यासौ तत्कर्णेनास्यविस्तृतम् ॥३३॥

कुम्भ की ऊँचाई के नौ भाग करने चाहिये । इसमें एक भाग से धृग, चार भाग से कमल, एक भाग से कण्ठ, एक भाग से मुख, एक भाग से पद्म, आधा भाग से वृत्त एवं आधा भाग से दो हीरकों का निर्माण करना चाहिये । हीरकों का व्यास स्तम्भ की चौड़ाई के बराबर एवं मुख उसके कर्ण तक विस्तृत होना चाहिये ॥३२-३३॥

तत्कर्णं कुम्भविस्तारं तत्कर्णं फलकायतम् ।

अथवा फलकायामं चतुर्दण्डं त्रिदण्डकम् ॥३४॥

कर्ण फलक के बराबर चौड़ा होना चाहिये एवं कर्ण के बराबर कुम्भ का विस्तार रखना चाहिये अथवा फलक का विस्तार चार दण्ड या तिन दण्ड होना चाहिये ॥३४॥

सार्धत्रिदण्डमायाममुत्सेधाख्यं त्रिदण्डकम् ।

तदुत्सेधे त्रिभागे तु भागेनोत्सन्धिरिष्यते ॥३५॥

अथवा साढ़े तीन दण्ड विस्तार होना चाहिये एवं उसकी ऊँचाई तीन दण्ड रखनी चाहिये । ऊँचाई को तीन बराबर भागों में बाँटना चाहिये । ऊर्ध्व भाग की निर्मिति (उत्सन्धि) एक भाग से करनी चाहिये ॥३५॥

भागेन वेत्रमंशेन पद्मं पाल्याभमिष्यते ।

नागवक्त्रसमाकारमावेत्रात्‍ पादरूपवत् ॥३६॥

एक भाग से वेत्रं एवं एक भाग से अन्दर की ओर मुड़ा पद्म होना चाहिये । वह कुम्भ स्तम्भ की आकृति के समान वेत्र से नागवक्त्र के आकार का होना चाहिये ॥३६॥

पादविस्तारविस्तारं धृक्कण्ठं वीरकाण्डकम् ।

सर्वेषामपि पादानां वीरकाण्डं युगास्त्रकम् ॥३७॥

स्तम्भ के विस्तार के समान धृक्‌, कण्ठ एवं वीरकाण्ड का विस्तार रखना चाहिये । सभी स्तम्भों का वीरकाण्ड चौकोर होना चाहिये ॥३७॥

तदुत्सेधत्रिपादोनं दण्डोत्थं स्कन्धमिष्यते ।

तदधस्तु तदधेन पद्मं पत्रविचित्रितम् ॥३८॥

मालास्थानमधस्तस्माद्‍ दण्डमानसमुन्नतिः ।

उसकी (वीरकाण्ड की) ऊँचाई से पौन भाग कम (एक चौथाई अथवा) एक दण्ड ऊँचा स्कन्ध होना चाहिये । उसके नीचे उसके आधे माप का पद्म होना चाहिये, जो पत्रों से अलंकृत हो । उसके नीचे माला-स्थान होना चाहिये, जो दण्डप्रमाण ऊँचा हो ॥३८॥

मयमत अध्याय १५- पोतिका

पादविस्तारविस्तारा पोतिका तत्समोदया ॥३९॥

पोतिका (स्तम्भ का ऊपरी भाग, जो स्तम्भ से बाहर निकला हो) का विस्तार स्तम्भ के विस्तार के बराबर होना चाहिये एवं उसकी ऊँचाई भी विस्तार के बराबर होनी चाहिये ॥३९॥

पञ्चदण्डसमायामा श्रेष्ठार्धोच्चा कनिष्ठिका ।

आयता सा त्रिदण्डेन चतुर्दण्डेन दीर्घका ॥४०॥

त्रिभागोना त्रिपादोच्चा मध्यमा पोतिका भवेत् ।

पूर्वोक्तं तत्‍ समण्डीनां सकुम्भानां चतुर्गुणम् ॥४१॥

उत्तम पोतिका की चौड़ा पाँच दण्ड एवं उसकी ऊँचाई की आधी होनी चाहिये । कनिष्ठ पोतिका की चौड़ाई तीन दण्ड एवं मध्यम पोतिका की चौड़ाई तीन भाग कम चार दण्ड होनी चाहिये । (स्तम्भ का) पूर्वोक्त प्रमाण मण्डी एवं कुम्भ के साथ चार गुना हो जाता है ॥४०-४१॥

त्रिगुणं केवलानां तु पादानां प्रविधीयते ।

सर्वेषामपि पादानां यथेष्टायतमीरितम् ॥४२॥

(मण्डी, कुम्भ आदि से रहित) केवल स्तम्भ का माप तिन गुना होता है । सभी पादों का यथोचित माप वर्णित किया गया है ॥४२॥

तदुच्चत्रिचतुर्भागोच्चा वा स्वाग्रे तु पट्टिका ।

अर्धं त्रिद्व्यंशमङ्‌घ्र्यूनं छायामानं विधीयते ॥४३॥

पोतिका की ऊँचाई के तीसरे या चौथे भाग के बराबर पोतिका के ऊपर अग्रपट्टिका निर्मित होती है । इसका छायामान आधा, दो-तिहाई अथवा तीन-चौथाई होना चाहिये ॥४३॥

त्रिभागं वा चतुर्भागं तरङ्गस्थानमिष्यते ।

सक्षुद्रक्षेपणं मध्यपट्टं पत्रविचित्रितम् ॥४४॥

तीन भाग अथवा चौथे भाग में तरङ्ग-स्थान (लहरों की रचना) होना चाहिये । यह क्षुद्र-क्षेपण, मध्य पट्ट एवं पट्टो से अलंकृत होना चाहिये ॥४४॥

समास्तरङ्गाश्चान्योन्यहीनाः सर्वत्र सम्मताः ।

अग्रनिष्क्राममर्धं वा त्रिभागं वा स्वतारतः ॥४५॥

सभी लहरें सम एवं एक-दुसरे से हीन नही होती है । इनका अग्र भाग एवं निष्क्राम (प्रथम छोर से अन्तिम छोर) अपने विस्तार का आधा अथवा तीसरे भाग के बराबर होना चाहिये ॥४५॥

मुष्टिबन्धोपरिक्षिप्तव्यालसंह्रतिरूपवत् ।

सनालीकं समतलं सनाटकमथापि वा ॥४६॥

इसके ऊर्ध्व भाग में सर्प की कुण्डली के सदृश मुष्टिबन्ध होना चाहिये, जो नालियों के सहित समतल एवं नाटकों (नाट्य चित्रो) से युक्त हो ॥४६॥

भूतेभमकरैर्व्यालसंयुक्तं चाग्रमण्डनम् ।

पार्श्वयोः पोतिकामध्ये पट्टं पादविशालवत्‌ ॥४७॥

पोतिका के ऊर्ध्व भाग में भूत (जीव-जन्तु), गज, मकर एवं व्याल आदि का अलङ्करण होना चाहिये । पोतिका का मध्य पट्ट दोनों पार्श्वों मे स्तम्भ के समान विस्तृत होना चाहिये ॥४७॥

रत्‍नबन्धक्रियावल्ली चित्रा वाग्रस्थपट्टिका ।

नानाचित्रैर्विचित्रा वा सा प्रोक्ता चित्रपोतिका ॥४८॥

जिस पोतिका की अग्रस्थ पट्टिका (ऊपरी पट्टी पर) रत्‍नजटित लता अङ्कित हो अथवा अनेक प्रकार के चित्रों से जिसकी सज्जा की गई हो, उसे चित्रपोतिका कहते है ॥४८॥

पत्रैर्विचित्रिता पत्रपोतिकेति प्रकीर्तिता ।

महार्णवतरङ्गाभतरङ्गाभा तरङ्गिणी ॥४९॥

चतुःषडष्टपङ्‍क्त्यर्कसंख्या वा स्युस्तरङ्गकाः ।

बहवोऽपि समाश्चैते चान्योन्याः स्युर्वराः क्रमात् ॥५०॥

विभिन्न प्रकार के पत्रों से अलंकृत पोतिका को पत्रपोतिका कहते हैं । जिस पोतिका में सागर के लहरों के सदृश लहरें निर्मित हो, वह तरङ्गिणी पोतिका होती है । इन लहरों की संख्या चार, छः, आठ, दश या बारह होनी चाहिये । अथवा बहुत सी सम संख्याओं में लहरे होनी चाहिये, जो एक-दूसरे से आगे बढ़ती हुई हो ॥४९-५०॥

मयमत अध्याय १५- स्तम्भविषये विशेषः

पादमर्धं त्रिपादं वा भित्तेः स्तम्भस्य निर्गतम् ।

चतुरष्टास्त्रवृत्तानां यथाक्रममिति स्मृतम् ॥५१॥

स्तम्भ के विषय में विशेष - भित्ति के स्तम्भ का निर्गम इस प्रकार होना चाहिये - यदि चतुष्कोण हो तो चौथाई, अष्टकोण हो तो आधा तथा वृत्ताकार हो तो तीन चौथाई ॥५१॥

द्विहस्ताद्यं चतुर्हस्तं स्तम्भान्तरमिति स्मृतम् ।

षडङ्गुलविवृद्ध्या तु नवभेदं प्रकीर्तितम् ॥५२॥

स्तम्भान्तर दो हाथ से लेकर चार हाथ तक कहा गया है । छः-छः अङ्गुल की वृद्धि करते हुये इसके नौ भेद कहे गये हैं ॥५२॥

गृहीतांशवशेनापि यथायुक्त्या प्रयोजयेत् ।

स्तम्भस्तम्भान्तरं सर्वं प्रासादे सार्वदेशिके ॥५३॥

सभी स्थानों पर सभी भवनों मे यथोचित अंश (उपर्युक्त मापों में से) ग्रहण कर स्तम्भ एवं स्तम्भान्तर में प्रयोग करना चाहिये ॥५३॥

विषमस्तम्भभागं तु वास्तुवस्तुविनाशनम् ।

सायत चापि तत्सर्वं तन्नाम्नैव प्रपद्यते ॥५४॥

यदि स्तम्भ-स्थापन नियमानुकूल न हो तो वह भूमि एवं भवन (तथा उसके स्वामी) का विनाश करने वाला होता है । अनुकूल स्तम्भ-स्थापन कल्याण प्रदान करता है ॥५४॥

दारुस्तम्भविशालं वा सार्धं द्वित्रिगुणं तु वा ।

शिलास्तम्भविशालं स्याद्‍ देवानां नैव मानवे ॥५५॥

जितना विस्तृत काष्ठस्तम्भ होता है, उतना विस्तृत, उसका आधा, दुगुना या तीन गुना विस्तृत प्रस्तरस्तम्भ हो सकता है; किन्तु इसका प्रयोग केवल देवालय में होना चाहिये, मनुष्यालय मे नही होना चाहिये ॥५५॥

इष्टकाश्मद्रुमैः सर्वैः स्तम्भाः प्रोक्ताश्चिरन्तनैः ।

युग्मायुग्मं तु देवानामयुग्मं तु नृणां मतम् ॥५६॥

प्राचीन मनीषियों ने सभी स्तम्भों को ईट, प्रस्तर अथवा काष्ठ से निर्मित कहा है । देवगृहोंमे स्तम्भ की संख्या सम अथवा विषम हो सकती है; किन्तु मनुष्यों के गृह में स्तम्भों की संख्या विषम होनी चाहिये ॥५६॥

अन्तःस्तम्भं बहिःस्तम्भमाजुसूत्रं यथा भवत् ।

गृहाणां भित्तिमध्ये तु शालानां तु तथा भवेत् ॥५७॥

जिस प्रकार आजुसूत्र (मापसूत्र) हो, उसी के अनुसार अन्तःस्तम्भ एवं बहिःस्तम्भ का निर्माण करना चाहिये । उसी के अनुसार गृह की भित्ति के मध्य शालाओं की भी स्थिति होनी चाहिये ॥५७॥

प्रासादानां तु पाद्बाह्ये पान्मध्ये शयनासने ।

उपानादिशिरः केचित्केचित्स्तूप्यन्तमुन्नतम् ॥५८॥

यह माप देवालयों मे स्तम्भ के बाहर से लिया जाता है । (किन्तु) शयन एवं आसन के निर्माण में पाद (पाये = स्तम्भ) के अन्दर से लिया जाता है । (प्रासादों के निर्माण में ऊँचाई का माप) कुछ विद्वानों के अनुसार उपान से शिरःप्रदेश तक माप लेना चाहिये तथा कुछ के मतानुसार मापन कार्य प्रासाद की स्तूपी तक होना चाहिये । ॥५८॥

मुनयः प्रवदन्त्युच्चं प्रासादे सार्वदेशिके ।

पाद्बाह्ये पादमध्ये वा सभामण्डपयोर्मतम् ॥५९॥

सभी स्थानों पर प्रासादों की ऊँचाई का माप इसी प्रकार लेना चाहिये, ऐसा मुनियों का मत है । सभागार एवं मण्डप में स्तम्भों के बाहर से अथवा स्तम्भ के मध्य से माप-सूत्र ले जाना चाहिये ॥५९॥

अन्तर्बहिश्च मध्ये तु सालानां मानसूत्रकम् ।

युञ्जीयादेवमेवं तु सर्वेषां सम्पदां पदम् ॥६०॥

विपरीते विपत्त्यै स्यादिति शास्त्रविनिश्चयः ।

भवनों में मानसूत्र बाहर (भित्ति अथवा स्तम्भ के बाहर) से, भीतर से एवं मध्य से प्रयुक्त होना चाहिये । इस प्रकार का (विविध प्रकार से मानसूत्र का) प्रयोग सभी सम्पदाओं को प्रदान करने वाला होता है । इसके विपरीत (मानसूत्र द्वारा भली-भाँति मापन न करने पर) होने पर गृहस्वामी के लिये विपत्तिकारक होता है, ऐसा शास्त्रों का मत है ॥६०॥

मयमत अध्याय १५- द्रव्यपरिग्रहः

स्तम्भोत्तरादिकाङ्गानां द्रव्यं द्रुमोपलेष्टकाः ॥६१॥

पदार्थों का संग्रह - स्तम्भ एवं उत्तर (स्तम्भ के ऊपर निर्मित भित्ति) आदि अङ्गों में प्रयुक्त होने वाले द्रव्य काष्ठ, प्रस्तर एवं ईटे है ॥६१॥

मयमत अध्याय १५- वृक्षलक्षणम्

स्निग्धसारमहासारा ह्यवृद्धास्तरुणेतराः ।

अवक्रा निर्व्रणाः सर्वे ग्रहीतव्या महीरुहाः ॥६२॥

वृक्ष के लक्षण - (भवनों में प्रयुक्त होने वाले काष्ठ के गुण-धर्म इस प्रकार है-) स्निग्धसार (ठोस एवं चिकना), महासार (अत्यन्त दृढं) न ही बहुत पुराना तथा न ही अपरिपक्व हो, टेढ़ा न हो तथा वृक्ष में किसी प्रकार का चोट एवं दोष न हो; ऐसा वृक्ष गृहनिर्माण में ग्रहण करने योग्य होता है ॥६२॥

पुण्याद्रिवनतीर्थस्था दर्शनीया मनोरमाः ।

सर्वसम्पत्समृद्ध्यर्था भवेयुस्ते न संशयः ॥६३॥

पवित्र स्थल, पर्वत, वन एवं तीर्थों मे स्थित, देखने में सुन्दर तथा मन को आकृष्ट करने वाले वृक्ष सभी प्रकार की सम्पत्ति एवं समृद्धि प्रदान करने वाले होते है, इसमेम सन्देह नही है ॥६३॥

पुरुषः खदिरः सालो मधूकः चम्पकस्तथा ।

शिंशपार्जुनाजकर्णी क्षीरिणी पञ्चचन्दनौ ॥६४॥

पिशितो धन्वनः पिण्डी सिंहो राजादनः शमी ।

तिलकश्च द्रुमाश्चैते स्तम्भवृक्षाः समीरिताः ॥६५॥

निम्बासनशिरीषाश्च एकः कालश्च कट्‌फलः ।

तिमिसो लिकुचश्चैव पनसः सप्तपर्णकः ॥६६॥

भौमा चैव गवाक्षी चैत्यादयश्चोर्ध्वभूरुहाः ।

स्तम्भ में प्रयोग के योग्य वृक्ष इस प्रकार है - पुरुष, कत्था, साल, महुआ, चम्पक, शीशम, अर्जुन, अजकर्णी, क्षीरिणी, पद्म, चन्दन, पिशित, धन्वन, पिण्डी, सिंह, राजादन, शमी एवं तिलक । इसी प्रकार निम्ब, आसन, शिरीष, एक, काल, कट्‌फल, तिमिस, लिकुच, कटहल, सप्तपर्णक, भौमा एवं गवाक्षी के वृक्ष भी ग्रहण करने योग्य होते है ॥६४-६६॥

मयमत अध्याय १५- शिलालक्षणम्

एकवर्णाः स्थिराः स्निग्धाः सुखसंस्पर्शनान्विताः ॥६७॥

प्राचीनाश्चाप्युदीचीना भूमग्नाः शुभदाः शिलाः ।

शिला के लक्षण - शुभ शिला एक रंग की, दृढ़, (किन्तु छूने पर) चिकनी, छूने पर अच्छी लगने वाली, भूमि में गड़ी होने पर पूर्वमुख अथवा उत्तर की ओर मुख वाली होती है ॥६७॥

मयमत अध्याय १५- इष्टकालक्षणम्

स्त्रीलिङ्गाश्चापि पुँल्लिङ्गा निर्दोषाश्च नपुंसकाः ॥६८॥

सुघनाः समदग्धाश्च सुस्वराश्चेष्टकाः शुभाः ।

स्त्रीलिङ्गाश्चापि पुँल्लिङ्गा भिन्नाश्छिद्रादिवर्जिताः ॥६९॥

ईटो के लक्षण - इष्टकाये स्त्रीलिङ्ग, पुँल्लिङ्ग, एवं नपुंसक लिङ्ग की होती है । इन्हे दोषहीन, घनी (जिसमें मिट्टी खूब दबा कर बैठायी गई हो), आग मे चारो ओर समान रूप से पकी हो, (बजाने पर) सुन्दर स्वर वाली, दरार, टूटन तथा छिद्ररहित होनी चाहिये । (ये लक्षण) स्त्रीलिङ्ग, एवं पुँल्लिङ्ग (दोनो) इष्टकाओं के लिये कहे गये है ॥६८-६९॥

एतैरेवंविधैर्द्रव्यैः कृतं वस्तु समृद्धये ।

धर्मार्थकामसौख्यानां भवेदेवेति निश्चितम्‌ ॥७०॥

इस प्रकार के इन पदार्थो से निर्मित भवन निश्चित रूप से धर्म, अर्थ एवं काम के सुख को प्रदान करने वाला होता है ॥७०॥

मयमत अध्याय १५- वर्ज्याः वृक्षाः

न देवतालयान्तःस्थाः प्रहता वा न विद्युताः ।

न दावानलसंलीढा न भूतालयमध्यगाः ॥७१॥

त्याज्य वृक्ष - गृहनिर्माण में त्याज्य वृक्ष इस प्रकार है - देवालय के निकट स्थित वृक्ष, शस्त्रादि से आहत वृक्ष, आकाशीय बिजली से जला हुआ वृक्ष, वन की अग्नि से जला हुआ तथा प्रेतस्थल पर उगा हुआ वृक्ष (भवन के काष्ठ के लिये) ग्राह्य नही होता है ॥७१॥

न महापतथसंरूढा न तु ग्रामसमुद्भवाः ।

न घटाम्बुभिरासिक्ता न पक्षिमृगसेविताः ॥७२॥

प्रधान मार्ग पर उगा हुआ वृक्ष, ग्राम में उत्पन्न वृक्ष, घट के जल से सिञ्चित वृक्ष तथा पक्षियों एवं पशुओं से सेवित वृक्ष गृहनिर्माण के लिये ग्राह्य नही होता है ॥७२॥

न वायुना न मातङ्गैर्भग्ना नैव गतासवः ।

न चण्डालजनाकीर्णा न सर्वजनसेविताः ॥७३॥

वायु द्वारा तोड़ा गया, गजों द्वारा तोड़ा गया, समाप्त जीवन वाला, चण्डालवर्ग के लोगों को शरण देने वाला तथा जिस वृक्ष के नीचे (चण्डालवर्ग को छोड़ कर) अन्य सभी वर्ग के लोग शरण लेते हो (इस वर्ग के वृक्ष भी भवन के लिये अग्राह्य होते है) ॥७३॥

नान्योन्यवलिता भग्ना न वल्मीकसमाश्रिताः ।

न लतालिङ्गिता गाढा न सिराकोटरावृताः ॥७४॥

दो वृक्ष आपस में लिपटे हुये हो, टूटे हो, दीमक लगे हो, उस वृक्ष से घनी लता लिपट हो तथा उस वृक्ष पर पक्षियों के घोसले हो इस प्रकार के वृक्ष भवन के लिये अग्राह्य होते है ॥७४॥

नाङ्कुरावृतसर्वाङ्गा न भृङ्गकीटदूषिताः ।

नाकालफलिनो ग्राह्या श्मशानसमीपगाः ॥७५॥

जिस वृक्ष के सभी अङ्गो पर अङ्कुर निकले हो, भ्रमरो तथा कीटों से दोषयुक्त, विना समय फलने वाले तथा श्मशान के समीप उगे वृक्ष (गृहनिर्माण के लिये) ग्राह्य नही होते है ॥७५॥

सभाचैत्यसमीपस्था देवादीनां न भूरुहाः ।

वापीकूपतटाकादिवस्तुष्वपि च सम्भवाः ॥७६॥

सभागार एवं चैत्य (ग्राम का पूजनीय स्थल) के समीप तथा देवालय के समीप उगे वृक्ष तथा वापी, कूप एवं तालाब आदि निर्माण-स्थलों पर उगे वृक्ष भी (भवन निर्माण के लिये) ग्राह्य नही होते है ॥७६॥

विनष्टवस्तुसञ्जातद्रव्यं सर्वविपत्करम् ।

तस्मात्सर्वप्रयत्‍नेन शुद्धं द्रव्यं प्रगृह्यताम्‌ ॥७७॥

अग्राह्य वृक्षादि से निर्मित पदार्थ (जब भवन मे प्रयुक्त होते है तो) सभी प्रकर की विपत्तियों के कारक बनते है । इसलिये प्रयत्नपूर्वक शुद्ध पदार्थों को ही लेना चाहिये ॥७७॥

शिला देवालये ग्राह्या द्विजावनिपयोर्मताः ।

पाषण्डिनां च कर्तव्या न कुर्यादद्वैश्यशूद्रयोः ॥७८॥

प्रस्तर का प्रयोग देवालय, ब्राह्मण, राजा तथा पाषण्डियों (विधर्मी) के गृह में होना चाहिये; किन्तु वैश्य एवं शूद्र के भवन में नही करना चाहिये ॥७८॥

कर्तव्यं यदि तद्वास्तु धर्मकामार्थनाशकृत् ।

एकद्रव्यकृतं शुद्धं मिश्रं द्विद्रव्यनिर्मितम्‍ ॥७९॥

त्रिद्रव्यसंयुतं यत्तु तत्‍ सङ्कीर्णमुदाह्रतम्

पूर्वोदितानां वासेषु कर्तव्यं सम्पदां पदम् ॥८०॥

यदि उस प्रकार का (वैश्य एवं शूद्र के भवन में शिलाप्रयोग) भवन निर्मित किया गया तो वह धर्म, काम एवं अर्थ का नाश करता है । एक पदार्थ से निर्मित भवन की संज्ञा 'शुद्ध' दो द्रव्य से निर्मित भवन 'मिश्र' तथा तीन द्रव्य-मिश्रित पदार्थ से निर्मित भवन की संज्ञा 'सङ्कीर्ण' होती है । पहले वर्णित नियमों के अनुसार निर्मित भवन सम्पत्ति प्रदान करता है ॥७९-८०॥

मयमत अध्याय १५- वृक्षसंग्रहणम्

सर्वद्वारिकनक्षत्रे शुभपक्षमुहूर्तके ।

गच्छेदरण्यं द्रव्यार्थी कृतकौतुकमङ्गलः ॥८१॥

काष्ठ हेतु वृक्ष का संग्रह - (गृहनिर्माण हेतु काष्ठ के संग्रह के लिये) पदार्थों की कामना रखने वाले (गृहस्वामी) को शुभ कृत्य करके सर्वद्वारिक नक्षत्र में शुभ (शुक्ल) पक्ष में एवं शुभ मुहूर्त मे वन की ओर प्रस्थान करना चाहिये ॥८१॥

निमित्तैः शकुनैर्योग्यैः सह मङ्गलशब्दकैः ।

गन्धैः पुष्पैश्च धूपैश्च मांसेन कृसरेण च ॥८२॥

पायसौदनमत्स्यैश्च भक्षैश्चापि पृथग्विधैः ।

अर्चयेदीप्सितान्‍ सर्वान्‌ वृक्षांश्च वनदेवताः ॥८३॥

अच्छे लक्षणों वाले शकुनों एवं मङ्गलध्वनि के साथ वनदेवताओं एवं सभी अभीष्ट वृक्षों की गन्ध, पुष्प, धूप, मांस, खिचड़ी, दूध, भात, मछली एवं विविध प्रकार की भोज्य सामग्रियों से पूजा करनी चाहिये ॥८२-८३॥

भूतक्रूरबलिं दत्त्वा कर्मयोग्मद्रुमं हरेत् ।

मूलाग्रादार्जवं वृत्तं शाखानेकसमन्वितम् ॥८४॥

(वृक्षों में निवास करने वाले) भूतों (प्रेत, पिशाच, ब्रह्म आदि) के लिये क्रूर बलि (रक्त, मांस आदि) देकर अपने कार्य के अनुकूल वृक्ष का चयन करना चाहिये । ये वृक्ष जड़ से शिरोभाग तक सीधे, गोलाकार एवं अनेक शाखाओं से युक्त होने चाहिये ॥८४॥

तत्तु पुंस्त्वं भवेन्मूले स्थूलं स्त्रीत्वं कृशाग्रकम्‌ ।

स्थूलाग्रं कृशमूलं तु षण्डमेतदुदीरितम्‍ ॥८५॥

उपर्युक्त वृक्ष 'पुरुष' होते है । जो वृक्ष मूल में स्थूल एवं ऊर्ध्व भाग में पतले होते है, वे 'स्त्री' वृक्ष हैं तथा जिनका मूल कृश एवं ऊर्ध्व भाग स्थूल हो, वे वृक्ष 'षण्ड' (नपुंसक) होते है ॥८५॥

मुहूर्तस्तम्भमुद्दिश्य पुम्भूरुह उदीरितः ।

सर्वेष्वङ्गेषु वस्तूनां पुंस्त्रीषण्डं प्रकीर्तितम् ॥८६॥

'मुहूर्तस्तम्भ' (शिलान्यास के स्थान पर स्थापित होने वाला स्तम्भ) पुरुष वृक्ष का होना चाहिये । गृह के अन्य भागों के लिये पुरुष, स्त्री एवं षण्ड तीनों वृक्षों का प्रयोग हो सकता है ॥८६॥

पूर्वाशायां द्रुमस्यास्य स्वपेद्‍ दर्भान्तरे शुचिः ।

स्वप्रदक्षिणपार्श्वे तु संस्थाप्य परशुं सुधीः ॥८७॥

(काष्ठानयन के लिये गये व्यक्ति को) बुद्धिमान एवं पवित्र व्यक्ति (स्थपति) को वृक्ष के नीचे पूर्व दिशा में कुश बिछा कर एवं अपने दाहिने भाग में परशु रख कर रात्रि में वही शयन करना चाहिये ॥८७॥

पीत्वा शुद्धं पयो रात्रावपराभिमुखोऽपरः ।

स्थपतिर्वरवेषाढ्यो मन्त्रयेत्‍ सपरश्वधः ॥८८॥

इसके पश्चात्‍ रात्रि (शेष रहने पर) शुद्ध जल पीकर पश्चिमाभिमुख होकर सुन्दर वेष धारण कर हाथ में परशु लेकर स्थपति को इस प्रकार मन्त्रपाठ करना चाहिये ॥८८।

अपक्रामन्तु भूतानि देवताश्च सगुह्यकाः ।

युष्मभ्यं तु बलं भूयः सोमो दिशतु पादपाः ॥८९॥

अयं मन्त्रः- इस वृक्ष से भूत-प्रेत, देवता, गुह्यक आदि दूर हो जायँ । हे वृक्षों! आपको सोम देवता बल प्रदान करें ॥८९॥

शिवमस्तु महीपुत्रा! देवताश्च सगुह्यकाः ! ।

कर्मैतत्‍ साधयिष्यामि क्रियतां वासपर्ययः ॥९०॥

हे वृक्षों, देवों एवं उनके साथ गुह्यकों! (हमारा) कल्याण हो । मैं अपना (इन काष्ठों से गृहनिर्माणरूपी) कार्य सिद्ध करना चाहता हूँ । आप दूसरे स्थान पर निवास ग्रहण करें ॥९०॥

एवमुक्त्वा नमस्कृत्य पादपेभ्यो नमः शुचिः ।

दुग्धतैलघृतैः सम्यक्‍ सन्तेज्य परशोर्मुखम् ॥९१॥

इस प्रकार मन्त्र बोल कर पवित्र स्थपति वृक्षों को प्रणाम करके दूध, तेल एवं घी से परशु (फरसा, कुल्हाड़ी) के मुख (धार) को भली)भाँति तेज करे ॥९१॥

उपक्रामेत्तु तं छेत्तुं यथाकामं वनस्पतिम् ।

मूले हस्तं व्यपोह्योर्ध्वे त्रिश्छित्वा तत्र लक्षयेत्‌ ॥९२॥

(परशु को तेज करके) उस अभीष्ट वृक्ष के पास उसे काटने के लिये जाना चाहिये । उस वृक्ष के मूल से एक हाथ छोड़कर तीन बार (परशु द्वारा) छेद कर उसका निरीक्षण करना चाहिये ॥९२॥

वारिस्त्रावो विवृद्ध्यर्थः क्षीरं पुत्रविवर्धनम् ।

शोणितं स्वामिनं हन्याद्वर्जयेत्तं प्रयत्‍नतः ॥९३॥

कटे स्थान से यदि जल बहे तो वह वृक्ष गृहस्वामी को वृद्धि प्रदान करता है । यदि दूध का स्त्राव हो तो पुत्रों की वृद्धि प्रदान करने वाला तथा रक्त का (लाल वर्ण का स्त्राव) स्त्राव गृहस्वामी को मृत्यु प्रदान करने वाला होता है। ऐसे वृक्ष को प्रयत्नपूर्वक छोड़ देना चाहिये ॥९३॥

पतने सिंहशार्दूलहस्तिशब्दाः सुशोभनाः ।

रुदितं हसितं कोशं कूजितं निन्दितं वरैः ॥९४॥

कटे वृक्ष के गिरने के समय यदि सिंह, शार्दूल एवं गज के स्वर सुनाई पड़े तो शुभ होता है । इसके विपरीत विद्वानों ने रोदन, हँसने, आक्रोशपूर्ण एवं गुञ्जन के स्वर को निन्दनीय कहा है ॥९४॥

पातयेदुत्तराग्रं तु पूर्वाग्रं वा वनस्पतिम् ।

ते दिशौ शुभदे स्यातामन्याशासु विपर्यये ॥९५॥

वृक्ष यदि पूर्व या उत्तर दिशा की ओर अभिमुख होकर गिरे तो दोनो दिशायें शुभ होती है । अन्य दिशाओं में वृक्ष का पतन विपरीत परिणाम प्रदान करता है ॥९५॥

सालाश्मर्यजकर्णीनामूर्ध्वे तु पतनं शुभम् ।

मूले पृष्ठागमे बन्धुप्रेष्ययोश्च विनाशनम्‍ ॥९६॥

यदि साल, अश्मरी एवं अजकर्णी वृक्षों का ऊर्ध्व भाग गिरे तो शुभ; किन्तु यदि पतन होते समय ऊपरी भाग नीचे एवं पृष्ठ या मूल भाग ऊपर होकर गिरे तो गृहस्वामी के बन्धु-बान्धवों एवं परिचारोंका विनाश होता ॥९६॥

निर्गमत्स्थितिमद्‍ भूत्वा वृक्षान्तरनिपातने ।

शिरःसङ्गेन नाशः स्यान्मूलसङ्गे श्रमो भवेत् ॥९७॥

काटने के पश्चात्‍ अन्य वृक्षो के मध्य गिरता हुआ वृक्ष यदि अन्य वृक्षों के शीर्ष भाग से सहारा पाकर गिरने से रुक जाता है तो गृहस्वामी का विनाश होता है तथा जड़ के सहारे रुकने पर गृहस्वामी के अस्वास्थ्य का कारण बनता है ॥९७॥

शरीरभङ्गं कर्तृणां नाशमग्रेऽप्यपत्यह्रत्‌ ।

अन्योन्यपतनं पूज्यं छेद्यं चोभयतः समम् ॥९८॥

यदि वृक्ष का मध्य भाग टूट जाय तो वृक्ष काटने वाले का नाश होता है तथा शीर्ष भाग के टूटने पर सन्तति का नाश होता है । वृक्षों का एक-दूसरे पर गिरना (एक वृक्ष के ऊपर दूसरे कटे वृक्ष का गिरना) प्रशस्त होता है । वृक्षों के दोनों भागों को बराबर काटना चाहिये ॥९८॥

चतुरस्त्रमृजुं कृत्वा मुहूर्तस्तम्भसंग्रहे ।

सितपट्टेन सञ्छाद्य स्यन्दने न्यस्य वेशयेत् ॥९९॥

(कटे वृक्ष के दोनों छोरों को बराबर काट कर) काष्ठ को चौकोर एवं सीधा बनाना चाहिये तथा उसे मुहूर्तस्तम्भ के लिये ग्रहण करना चाहिये । तत्पश्चात्‍ उस काष्ठ को श्वेत वस्त्र से ढँककर स्यन्दन (रथ, गाड़ी) मे रखना चाहिये ॥९९॥

देवदिजमहीपानां विशां वै शकटेन तु ।

शूद्रस्य पुरुषस्कन्धेनानीयात्तु विचक्षणः ॥१००॥

देवों, ब्राह्मणों, राजाओं एवं वैश्यों का काष्ठ शकट (गाड़ी) द्वारा ले लाया जाना चाहिये तथा बुद्धिमान व्यक्ति को शूद्र के गृह का काष्ठ पुरुष के कन्धों द्वारा ढ़ोकर ले जाना चाहिये ॥१००॥

पार्श्वयोः शाययित्वा तु शकटे न्यस्य वेशयेत् ।

प्रशस्ते द्वारि प्रग्राह्य स्थपत्यनुगतद्रुमम् ॥१०१॥

वृक्षों (काष्ठों) को लिटा कर दोनों पार्श्वों से शकट में रखना चाहिये । स्थपति द्वारा चुने गये वृक्षों को प्रशस्त द्वारा द्वारा (कर्ममण्डप में) प्रवेश कराना चाहिये ॥१०१॥

कर्ममण्डपके न्यस्य बालुकोपरि शाययेत् ।

प्रागग्रं चोत्तराग्रं वाप्याशुष्कं रक्षयेत्‍ पुनः ॥१०२॥

कर्ममण्डप (कार्यशाला) में वृक्षों का प्रवेश कराकर उन्हें बालू पर लिटा देना चाहिये । उनका शीर्ष भाग पूर्व अथवा उत्तर की ओर होना चाहिये । इनके सूखने तक इनकी रक्षा करनी चाहिये ॥१०२॥

परावृत्तं न कर्तव्यमाषण्मासं तु स द्रुमः ।

सर्वेन्द्रकीला एवं स्युः प्रापणीयाः प्रयत्‍नतः ॥१०३॥

अन्येषामपि कुप्यानां वेशने त्वग्रमग्रतः ।

छः मासों तक इन वृक्षों को अपने स्थान से नहीं हिलाना चाहिये । इसी प्रकार सभी इन्द्रकीलों (कीलों) को भी प्रयत्नपूर्वक प्राप्त करना चाहिये। अन्य धातु आदि पदार्थों का संग्रह करके उन्हें भी इसी प्रकार करना चाहिये । ॥१०३॥

मयमत अध्याय १५- मुहूर्त्तस्तम्भः

मुहूर्त्तस्तम्भो देवानां द्विजातीनां यथाक्रमम् ॥१०४॥

कार्तमालश्च खदिरः खादिरश्च मधूककः ।

राजादनो यथासङ्ख्यं विस्तारायाममुच्यते ॥१०५॥

मुहूर्त-स्तम्भ - देवों एवं द्विजातियों (ब्राह्मण, क्षत्रिय, वैश्य) के मुहूर्तस्तम्भ (का काष्ठ) क्रमशः इस प्रकार होता है- कार्तमाल, खदिर, खादिर, मधूक एवं राजादन । इनका विस्तार एवं लम्बाई क्रमशः इस प्रकार वर्णित है ॥१०४-१०५॥

भानुरुद्रदशद्वारवितस्त्यायामसंयुताः ।

तत्सङ्ख्याङ्गुलिविस्तीर्णाः पङ्‍क्त्यंशोनाग्रविस्तराः ॥१०६॥

इनकी ऊँचाई (या लम्बाई) बारह, ग्यारह, दश या नौ वितस्ति (बित्ता) एवं विस्तार भी इतने ही अंगुल का होता है । इसके अग्र भाग (शीर्ष भाग) का विस्तार दश भाग कम होता है ॥१०६॥

भूतसार्धचतुर्वेदगुणतालनिखातकाः ।

भूमिभूमिवशादुक्तं स्तम्भोच्चं विपुलं तु वा ॥१०७॥

झषालाङ्‍घ्रौ तु सर्वत्र निखातं परिवर्जयेत् ।

गर्त में रहने वाले मूल भाग की चौड़ाई पाँच, साढ़े चार, चार या तीन बित्ता होनी चाहिये । अथवा स्तम्भ की ऊँचाई एवं चौड़ाई भवन के तल के अनुसार रखनी चाहिये । झषालाङ्‌घ्रि स्तम्भ में सभी स्थानों पर गर्त का परित्याग करना चाहिये ॥१०७॥

अश्वत्थोदुम्बरश्चैव प्लक्षश्च वटवृक्षकः ॥१०८॥

सप्तपर्णश्च बिल्वश्च पलाशः कुटजस्तथा ।

पीलुः श्‍लेष्मातकी लोध्रः कदम्बः पारिजातकः ॥१०९॥

शिरीषः कोविदारश्च तिन्त्रीणीको महाद्रुमः ।

शिलीन्ध्रः सर्पमारश्च शाल्मली सरलस्तथा ॥११०॥

किंशुकश्चारिमेदश्चाभयाक्षामलकद्रुमाः ।

कपित्थः कण्टकश्चैव पुत्रजीवश्च डुण्डुकः ॥१११॥

कारस्करः करञ्जश्च वरणश्चाश्वमारकः ।

बदरो वकुलः पिण्डी पद्मकस्तिलकस्तथा ॥११२॥

पाटल्यगरुकर्पूरा न ग्राह्या गृहकर्मणि ।

देवयोग्या इमे सर्वे मानुषाणामनर्थदाः ॥११३॥

तस्मात्‍ सर्वप्रयत्‍नेन गृह्णीयान्न नरालये ।

अश्वत्थ (पीपल), उदुम्बर (गूलर), प्लक्ष (पाकड़), वट (बरगद), सप्तपर्ण, बिल्व (बेल), पलाश, कुटज, पीलु, श्लेष्मातकी (लिसोढ़ा), लोध्र, कदम्ब, पारिजात, शिरीष, कोविदार (कचनार), तिन्त्रिणी, महाद्रुम, शिलीन्ध्र, सर्पमार, शाल्मली (सेमल), सरल (चीड़), किंशुक, अरिमेद, अभया, अक्ष, आमलकद्रुम, कपित्थ (कैथा), कण्टक, पुत्रजीव, डुण्डुक, कारस्कर, करञ्ज, वरण, अश्वमारक, बदर, बकुल, पिण्डी, पद्मक, तिलक, पाटली, अगरु तथा कपूर के वृक्षों का प्रयोग गृहनिर्माण मे नही करना चाहिये । ये सभी वृक्ष देवों के योग्य है; लेकिन मनुष्यों लिये अनर्थकारक होते है । इसलिये मनुष्यों के गृह-निर्माण के लिये इनको प्रयत्‍नपूर्वक नहीं ग्रहण करना चाहिये अर्थात्‍ इन वृक्षकाष्ठों का परित्याग कर देना चाहिये ।॥१०८-११३॥

मयमत अध्याय १५- इष्टकासंग्रहणम्

ऊषरं पाण्डुरं कृष्णचिक्कणं ताम्रपुल्लकम् ॥११४॥

ईंटों का संग्रह - (मृत्तिका चार प्रकार की होती है-) ऊषर (लोनी, नमकीन), पाण्डुर (सफेद), कृष्ण-चिक्कण (काली और चिकनी) एवं ताम्रपुल्लक (लाल वर्ण की खिली हुई) ॥११४॥

मृदश्चतस्त्रस्तास्वेव गृह्णीयात्ताम्रपुल्लकम् ।

अशर्कराश्ममूलास्थिलोष्टं सतनुवालुकम्‍ ॥११५॥

मृत्तिकायें चार प्रकार की होती है । इनमें ताम्रपुल्लक मृत्तिका इष्टकादि के लिये ग्रहण करने योग्य होती है । इसमें कंकड़, पत्थर, जड़ एवं अस्थि के टुकड़े नही होने चाहिये; साथ ही इसमें महीन बालू होना चाहिये ॥११५॥

एकवर्णं सुखस्पर्शमिष्टं लोष्टेष्टकादिषु ।

मृत्खण्डं पूरयेदग्रे जानुदध्ने जले ततः ॥११६॥

यह मृत्तिका एक रंग की एवं छूने में सुखद होनी चाहिये । लोष्ट (टाइल्स) एवं ईट के निर्माण के लिये (गर्त में) घुटने के बराबर जल में मिट्टी डालनी चाहिये ॥११६॥

आलोड्य मर्दयेत्पद्भ्यां चत्वारिंशत्पुनः पुनः ।

क्षीरद्रुमकदम्बाम्राभयाक्षत्वग्जलैरपि ॥११७॥

मिट्टी एवं पानी को अच्छी तरह से मिलाकर पैरों से चालीस बार उनका मर्दन करना चाहिये । इसके पश्चात्‍ क्षीरद्रुम, कदम्ब, आम, अभया एवं वृक्ष के छाल के जल से एवं त्रिफला के जल से सिञ्चित कर तीस बार मर्दन करना चाहिये अर्थात्‍ पैरों से सानना चाहिये ॥११७॥

त्रिफलाम्बुभिरासिक्त्वा मर्दयेन्मासमात्रकम् ।

चतुष्पञ्चषडष्टाभिर्मात्रैस्तद्‍द्विगुणायताः ॥११८॥

व्यासार्धार्धत्रिभागैकतीव्रा मध्ये परेऽपरे ।

इष्टका बहुशः शोष्याः समदग्धाः पुनश्च ताः ॥११९॥

(उपर्युक्त विधि से तैयार की गई मिट्टी से) चार, पाँच, छः या आठ अङ्गुल चौड़ी, चौड़ाई की दुगुनी लम्बी तथा चौड़ाई की चतुर्थांश, आधा अथवा तीसरे भाग के बराबर मोटी ईटो का निर्माण करना चाहिये । इनकी मोटाई एक छोर से दूसरे छोर तक बराबर होती है । ईटों को पूर्ण रूप से सुखाकर पुनः इन्हें समान रूप से पकाया जाता है ॥११८-११९॥

एकद्वित्रिचतुर्मासमतीत्यैव विचक्षणः ।

जले प्रक्षिप्य यत्‍नेन जलादुद्धृत्य तत्पुनः ।

निरार्द्रास्ताः प्रयोक्तव्या इष्टका इष्टकर्मणि ॥१२०॥

इसके पश्चात्‍ एक, दो, तीन या चार मास बीत जाने पर बुद्धिमान (स्थपति) को ईटों को यत्‍नपूर्वक जल में डाल कर पुनः जल से निकालना चाहिये । जब ईटे सूख जायँ तब इच्छित निर्माणकार्य मे इनका प्रयोग करना चाहिये ॥१२०॥

एवं द्रुमेष्टकशिला विधिना गृहीत्वा

कुर्वन्तु वस्तु विहिता हि वराः समृद्ध्यै ।

यन्निन्दितं त्वपरवस्त्ववशिष्टमाद्यै-

र्द्रव्यं विनष्टभवनप्रभवं विपत्त्यै ॥१२१॥

इस प्रकार विधिपूर्वक वृक्ष (काष्ठ), ईट एवं शिला आदि लेकर भवननिर्माण करना चाहिये । श्रेष्ठ जन ऐसे भवन को समृद्धिदायक कहते है । जो पदार्थ निन्दित है अथवा दूसरे भवन से लिये गये है (पुरने भवन से निकले ईट, काष्ठ आदि), उनसे निर्मित भवन नष्ट हो जाते है तथा (गृहस्वामी के लिये) विपत्ति के कारण बनते है, ऐसा प्राचीन जनों का मत है ॥१२१॥

स्तम्भायामं तारमाकारभेदं

सालङ्कारं भूषणं च क्रमेण ।

युक्त्या युक्तं सम्पदामास्पदं तत्

प्रोक्तं नृणां तैतिलानां मयेह ॥१२२॥

स्तम्भों की लम्बाई, मोटाई एवं आकारों का वर्णन उनके अलङ्कार एवं सज्जासहित क्रमानुसार किया गया है । मनुष्यों एवं देवों के गृह में विधिपूर्वक इनका प्रयोग सम्पत्ति प्रदान करता है, ऐसा मय द्वारा वर्णित है ॥१२२॥

इति मयमते वस्तुशास्त्रे पादप्रमाणद्रव्यपरिग्रहो नाम पञ्चदशोऽध्यायः॥


=======================

मयमतम् अध्याय १६            

Mayamatam chapter 16  
मयमतम् षोडशोऽध्यायः

मयमतम्‌वास्तुशास्त्र
मयमत अध्याय १६- प्रस्तरकरणम्

दानवराजमयप्रणीतं मयमतम्‌

अथ षोडशोऽध्यायः

उत्तरादिवृतेरन्तं प्रस्तारावयवं क्रमात् ।

संवक्ष्ये क्षिप्य सर्वेषां हर्म्याणामथ योग्यक्रम् ॥१॥

प्रस्तर-निर्माण - मैं (मय ऋषि) सभी प्रकार के भवनों के अनुरूप उत्तर से प्रारम्भ कर वृति (प्रति) पर्यन्त प्रसात (प्रस्तर) के अंगों का सम्यक् रूप से क्रमशः वर्णन कर रहा हूँ ॥१॥

मयमत अध्याय १६- उत्तरवाजनौ

उत्तरं त्रिविधं पादविस्तारं तत्समोद्गमम् ।

त्रिपादोदयमध्योच्चं विस्तारं पादतः समम् ॥२॥

उत्तर एवं वाजन - उत्तर (स्तम्भ के ऊपर की भित्ति) तीन प्रकार का होता है । प्रथम की चौड़ाई स्तम्भ के बराबर होनी चाहिये एवं उसकी ऊँचाई चौड़ाई के बराबर होनी चाहिये । दुसरे उत्तर की ऊँचाई चौड़ाई से तीन चौथाई अधिक होनी चाहिये एवं तीसरे उत्तर की ऊँचाई चौड़ाई की आधी होनी चाहिये ॥२॥

खण्डोत्तरं पत्रबन्धं रूपोत्तरमिति त्रिधा ।

त्रिपादं वा त्रिभागोनमर्धं वा कर्णनिर्गमम् ॥३॥

इन तीनों उत्तरों की संज्ञा खण्डोत्तर, पत्रबन्ध एवं रूपोत्तर है । इनका कर्णनिर्गम (कोणों पर निकली निर्मिति) तीन चौथाई, तीन भाग कम अथवा आधा होना चाहिये । ॥३॥

स्वस्तिकं वर्धमानं च नन्द्यावर्तसमाकृतिः ।

सर्वतोभद्रवृत्तिर्वा प्रत्युत्तरनिवेशनम् ॥४॥

उत्तर से वृति (अथवा प्रति) के मध्य होने वाले निवेश स्वस्तिक, वर्धमान, नन्द्यावर्त अथवा सर्वतोभद्र आकृति के होते है ॥४॥

त्रिभागैकं चतुर्भागं वाजनं निर्गमोद्गमम् ।

चतुरस्त्रं सपर्णाग्रं तदूर्ध्वे मुष्टिबन्धनम् ॥५॥

वाजन के तीसरे अथवा चौथे भाग से चार कोणों वाले एवं ऊपरी भाग में पर्ण से युक्त निर्गम का प्रारम्भ होना चाहिये । निर्गम के ऊपर मुष्टिबन्ध निर्मित होना चाहिये । ॥५॥

तुलाच्छेदेन वा कुर्यात् पृथग्वा वाजनोपरि ।

स्तम्बार्धविपुलं स्वार्धं तीव्रं पट्टाम्बुजक्रियम् ॥६॥

सनालिकमधस्तात्तु वाजनाद्‍ दण्डनिर्गमम् ।

वाजन के ऊपर मुष्टिबन्ध तुलाच्छेद के द्वारा अथवा स्वतन्त्र रूप से निर्मित होना चाहिये । स्तम्भ की चौड़ाई का आधा चौड़ा एवं अपनी चौड़ाई का आधा मोटा अम्बुजपट्ट निर्मित होना चाहिये । वाजन के नीचे वाली से युक्त दण्डनिर्गम का निर्माण होना चाहिये ॥६॥

मयमत अध्याय १६- प्रमालिका

मूलाग्रयोः शिखोपेता तदूर्ध्वे तु प्रमालिका ॥७॥

स्तम्भव्याससमोच्चा वा त्रिचतुर्भागतीव्रका ।

कुम्भमण्डियुताग्रा च हस्तिमुण्डकसन्निभा ॥८॥

उसके ऊपर मूल एवं ऊर्ध्व भाग में शिखा से (चूल) युक्त प्रमालिका निर्मित होती है । यह स्तम्भ के व्यास के बराबर ऊँची एवं उसके तीसरे या चौथे भाग के बराबर मोटी होती है । साथ ही हाथी के सूँड के समान आकृति वाली कुम्भ एवं मण्डि से युक्त होती है ॥७-८॥

मयमत अध्याय १६- दण्डिका

दण्डिकासमनिष्क्रान्ता तदूर्ध्वे दण्डिका भवेत् ।

स्तम्भार्धविपुला स्वार्धतीव्रा नीव्रार्धनिष्क्रमा ॥९॥

मुष्टिबन्धसमाकारचतुरस्त्रा यथा तथा ।

उसके ऊपर दण्डिका होती है । यह स्तम्भ की आधी चौड़ी, चौड़ाई की आधी मोटी एवं एक दण्ड माप की होती है । इसका निष्क्रम नीव्र का आधा होता है । इसकी आकृति मुष्टिबन्ध के समान चौकोर होती है ॥९॥

मयमत अध्याय १६- वलयं गोपानञ्च

यथेष्टविपुलोत्तुङ्गं तत्तुङ्गसमवेशनम् ॥१०॥

वलयं स्यात्तदूर्ध्वे तु गोपानं वा तदूर्ध्वतः ।

मुष्टिबन्धविशालोच्चा पट्टिकाक्षेपणाम्बुजा ॥११॥

इसके ऊपर ऊँचाई पर इच्छानुसार चौड़ा एवं ऊँचा वलय होना चाहिये । उसके ऊपर गोपान तथा उसके ऊपर क्षेपणाम्बुज पट्टिका होती है, जो मुष्टिबन्ध के समान विस्तृत एवं ऊँची होती है ॥१०-११॥

छित्त्वार्पितावशिष्टा तु दण्डिकोपरि पट्टिका ।

तस्यां छित्त्वा तु तन्मानं गोपानं चार्पयेद्बुधः ॥१२॥

यह पट्टिका दण्डिका के ऊपर छील-काट कर लगाई जाती है । उसके ऊपर उसके प्रमाण के अनुसार काट कर बुद्धिमान (स्थपति) को गोपान निर्मित करना चाहिये ॥१२॥

उत्तरान्तावलम्बं वा यथामुक्ति यथारुचि ।

वाजनोर्ध्वे तुलोर्ध्वे वा गोपानं योजयेद्बुधः ॥१३॥

उत्तर के अन्तिम भाग में इच्छानुसार युक्तिपूर्वक अवलम्ब निर्मित करना चाहिये । वाजन अथवा तुला के ऊपर बुद्धिमान (स्थपति) को गोपान लगाना चाहिये ॥१३॥

तुलान्तरसमं गोपानान्तरं प्रविधीयते ।

गोपानदण्डिकोर्ध्वं चेद्वाजनान्तावलम्बनम् ॥१४॥

जितना (भित्ति से) तुला का अन्तर होता है, उतना ही अन्तर गोपान का भी होना चाहिये । गोपान यदि दण्डिका के ऊपरी भाग में निर्मित हो तो वाजन के अन्तिम भाग में अवलम्बन होना चाहिये ॥१४॥

दण्डार्धविपुलं स्वार्धं तीव्रं गोपानमूर्ध्वतः ।

कम्पं समान्तरं कुर्याद्‌ वलयच्छिद्रमन्तरे ॥१५॥

गोपान के ऊपर दण्ड का आधा चौड़ा एवं चौड़ाई का आधा मोटा कम्प निर्मित होना चाहिये । इसे वलयछिद्र अन्तर के बराबर अन्तर पर रखते हुये उसके समानान्तर निर्मित करना चाहिये ॥१५॥

मयमत अध्याय १६- कायपादम्

दण्डिकावाजनान्तःस्थं कायपादं यथांशकम् ।

पादविस्तारमर्धार्धनिष्क्रान्तं साग्रपट्टिकम् ॥१६॥

दण्डिका एवं वाजन के बीच में पूर्वोक्त वर्णित भाग के अनुसार कायपाद (स्तम्भ को सहारा देने वाली कड़ी) लगाना चाहिये । यह स्तम्भ के विस्तार के बराबर होता है एवं उसका निष्क्रान्त उसके विस्तार के आधे का आधा होता है एवं अग्रपट्टी से युक्त होता है ॥१६॥

पादानामन्तरं छाद्यं फलकैः सारदारुजैः ।

अष्टांशबहलं छन्नफलकाच्छाद्यमूर्ध्वतः ॥१७॥

गोपानस्योपरिष्टात्तु च्चादयेल्लोहलोष्टकैः ।

कपोतपालिकोत्सेधनिष्क्रान्तं द्वित्रिदण्डकम् ॥१८॥

स्तम्भों के मध्य भाग को सार वृक्ष के काष्ट के फलकों (पटरों) से छा देना चाहिये । इसे दण्ड़ के आठवें भाग की मोटाई वाले फलकों से छाना चाहिये । इसके ऊपर गोपान के ऊपर धातुनिर्मित लोष्टकों (टाइल्स) से आच्छादन करना चाहिये । इसके साथ दो या तीन दण्ड माप की ऊँचाई पर निकली हुई कपोतपालिका निर्मित होनी चाहिये ॥१७-१८॥

एकहस्तं द्विहस्तं वा क्षुद्र महति मन्दिरे ।

यथाशोभं यथाचित्रं कपोते कर्णपालिका ॥१९॥

तथा मध्यस्थिता वाऽपि सौधे सैले समाहिता ।

छोटे भवन में एक हाथ की एवं बड़े भवन में दो हाथ की सुन्दरता के ल्ये चित्रयुक्त कर्णपालिका कपोत पर निर्मित करनी चाहिये । अथवा इसे भवन के मध्य भाग में प्रस्तर-निर्मित कर्णपालिका लगानी चाहिये ॥१९॥

मयमत अध्याय १६- वाजनम्

विधेया वाजनस्योर्ध्वे भूतहंसादिकावलिः ॥२०॥

दण्डोच्चा वा त्रिपादोच्चा वाजनं पूर्ववद्भवेत् ।

कपोतालम्बनं तत्स्याद्दण्डार्धं वाऽथ दण्डकम् ॥२१॥

वाजन के ऊपर भूत (प्राणी, पशु आदि) एवं हंस आदि की पंक्ति एक दण्ड या पौन दण्ड ऊँची होनी चाहिये । वाजन पूर्व के सदृश होना चाहिये । वहाँ आधे दण्ड या एक दण्ड माप का कपोतालम्बन होना चाहिये ॥२०-२१॥

अध्यर्धादित्रिदण्डान्तं कपोतोच्चविनिर्गतम् ।

वसन्तकं वा निद्रा वा विधेया वाजनोपरि ॥२२॥

त्रिपादोच्चा तदूर्ध्वं स्यात्कपोतोच्चं तु पूर्ववत् ।

कपोत की ऊँचाई से निकला निर्गम डेढ़ दण्ड से लेकर तीन द्ण्डपर्यन्त होता है । वाजन के ऊपर वसन्तक अथवा निद्रा निर्मित करनी चाहिये । यह उसके ऊपर पौन दण्ड ऊँची होनी चाहिये एवं कपोत की ऊँचाई पूर्ववर्णित रखनी चाहिये ॥२२॥

मयमत अध्याय १६- कपोतम्

एवं स्याद्‍ दृढकल्प्यं तच्छिलयेष्टकमात्रकैः ॥२३॥

यथाप्रयोगं स्थैर्यं तु तथा योज्यं विचक्षणैः ।

कपोतोच्चत्रिभागं वा पादं वा क्षुद्रनिष्कृतिः ॥२४॥

इस प्रकार पूर्वोक्त वर्णित भागों को प्रस्तर अथवा ईंटो से दृढ़ बनाना चाहिये । जिस वस्तु के प्रयोग से स्थिरता प्राप्त हो, उसी का प्रयोग बुद्धिमान (स्थपति) को करना चाहिये । कपोत की ऊँचाई के तीन भाग अथवा चतुर्थांश के बराबर क्षुद्रनिष्कृति (बाहर निकला भाग) बनाना चाहिये ॥२३-२४॥

कपोते नासिका क्षुद्रे नीव्रोर्ध्वे स्थितकर्णिका ।

सपाददण्डा वाध्यर्धं द्विदण्डं विस्तृता स्थिता ॥२५॥

कपोत के नीव्र के ऊपर नासिका (खिड़की के सदृश आकृति) होती है, जो कर्णिका (लता) की भाँति होती है । यह सवा दण्ड, डेढ़ दण्ड या दो दण्ड विस्तृत होती है ॥२५॥

सिंहश्रोत्रशिखालिङ्गं पट्टिकान्तस्य पट्टिका ।

विधेया स्वस्तिकाकृत्य नासिकोर्ध्वे तु नासिका ॥२६॥

कुक्षिमानं शिखामानं यथाशोभनमेव वा ।

प्रतिवाजनकस्योर्ध्वे नेष्यते नासिकोच्छ्रयम् ॥२७॥

इसके शीर्ष भाग की आकृति सिंह के कान के सदृश होती है । पट्टिक के अन्तिम भाग में स्वस्तिक की आकृति वाली पट्टिका होती है । नासिका के ऊपर नासिका निर्मित होनी चाहिये । इसके मूल भाग एवं ऊर्ध्व भाग का प्रमाण शोभा के अनुसार होना चाहिये । प्रतिवाजनक के ऊपर नासिका की ऊँचाई नहीं होनी चाहिये ॥२६-२७॥

मयमत अध्याय १६- प्रस्तरोर्ध्वभागम्

आलिङ्गं पादपादोच्चं पादात् पादविनिर्गतम् ।

तस्मादन्तरितं चोर्ध्वे निष्क्रान्तावेशनक्रियम् ॥२८॥

प्रस्तर का ऊपरी भाग - प्रस्तर के ऊर्ध्व भाग की योजना इस प्रकार है - आलिङ्ग का माप पाद के चतुर्थांश माप का होता है एवं पादविनिर्गत (बाहर निकला भाग) भी चतुर्थांश माप का होना चाहिये । उन दोनों के मध्य में ऊर्ध्व भाग पर निष्क्रान्त स्थापित करना चाहिये ॥२८॥

त्रिपट्टाग्रं हि पादोच्चं पादे पादान्तरे स्थितम् ।

दण्डं त्रिपादमर्धं वा प्रत्युत्सेधं तदूर्ध्वतः ॥२९॥

दो स्तम्भों के मध्य, स्तम्भों के ऊपर स्तम्भ की ऊँचाई का त्रिपट्टाग्र (तीन पट्टियों की आकृति) निर्मित होनी चाहिये । उसके ऊपर प्रति का निर्माण करना चाहिये, जिसका माप एक दण्ड, तीन चौथाई अथवा आधा दण्ड होना चाहिये ॥२९॥

स्वोच्चत्रिपादनिष्क्रान्ता प्रतिरर्धेन वा तथा ।

दण्डः सपादः सार्धो वा प्रतिवक्त्रं विनिर्गमः ॥३०॥

प्रतिवक्त्र संज्ञक भाग का माप प्रति के माप का तीन चौथाई, आधा, एक दण्ड, सवा दण्ड अथवा डेढ़ दण्ड रखना चाहिये ॥३०॥

तावदूर्ध्वोद्गतिस्तस्याः प्रागुक्तविधिना कुरु ।

सव्याला वा ससिंहेभा ऋज्वी वा स्यात्प्रतेः कृतिः ॥३१॥

उसके ऊपर उसकी गति का निर्माण पूर्ववर्णित विधि से करना चाहिये । प्रति की रचना व्याल के सहित, सिंह के सहित, गज के सहित अथवा सीधी करनी चाहिये । ॥३१॥

तदुच्चत्रिचतुर्भागं वाजनं निर्गमोद्गमम् ।

समकरं चित्रखण्डं नागवक्त्रमिति त्रिधा ॥३२॥

इसके ऊपर इसकी ऊँचाई के तीसरे अथवा चौथे भाग से वाजन एवं निर्गम का प्रारम्भ करना चाहिये । ये समकर, चित्रखण्ड एवं नागवक्त्र - तीन प्रकार के होते है । ॥३२॥

नागवक्त्रं नागफणं स्वस्ताकृतिशिरःक्रियम् ।

तैतिलानां द्विजातीनां भवेत् समकरा प्रतिः ॥३३॥

नागवक्त्र आकृति में नाग के फण एवं स्वस्ति की आकृति में (नाग का) सिर निर्मित होता है । देवों एवं ब्राह्मणों के भवन में समकर प्रति का निर्माण करना चाहिये । ॥३३॥

चतुरस्त्रं तु खण्डाग्रं मकरं चित्रखण्डकम् ।

नृपाणां वणिजां शूद्रजन्मनामर्धचन्द्रकम् ॥३४॥

हस्तिरूपं भवेन्मुण्डं प्रत्यग्रं चित्रसन्निभम् ।

ककरं कर्कटं बन्धमन्यदप्येवमूह्यताम् ॥३५॥

 (समकर प्रति) आकृति में चौकोर एवं शीर्षभाग में मकर निर्मित होता है । चित्रखण्ड प्रति राजाओं, व्यापारिओं (वैश्यों) एवं शूद्रों के (भवन के) अनुकूल होता है । इसकी आकृति अर्धचन्द्र के सदृश होती है । इसका शीर्षभाग गज की आकृति से युक्त होता है । इस प्रति का अग्र भाग चित्र की भाँति होता है; इसलिये इसे ककर, कर्कट, बन्ध अथवा अन्य संज्ञा से भी सम्बोधित करते है ॥३४-३५॥

मयमत अध्याय १६- तुलादिबन्धम्

वाजनोर्ध्वे वलीकोर्ध्वे तुलां सम्यङ् निवेशयेत् ।

दण्डोच्चं वा त्रिपादोच्चमर्धतारसमन्वितम् ॥३६॥

वाजन के ऊपर (अथवा) वलीक के ऊपर भली-भाँति तुला (बीम) को स्थापित करना चाहिये । इसकी ऊँचाई एक दण्ड अथवा तीन चौथाई दण्ड होनी चाहिये तथा इसकी मोटाई ऊँचाई की आधी होनी चाहिये ॥३६॥

त्रिचतुष्पज्चदण्डेन दीर्घं तत्साग्रनालिकम् ।

सव्यालाग्रं सम्भृताग्रं पार्श्वाङ्गस्थतरङ्गवत् ॥३७॥

वलीक की लम्बाई तीन, चार या पाँच दण्ड होनी चाहिये । इसके अग्र भाग में नालियाँ, व्याल या बिन्दु होना चाहिये एवं इसका पार्श्व भाग तरङ्ग की भाँति होना चाहिये ॥३७॥

वलीकं स्याद्वलीकोर्ध्वे कर्तव्या वर्णपट्टिका ।

दण्डार्धार्धविशालोच्चा निश्छिद्रं स्यात्तदन्तरे ॥३८॥

फलकैश्च तदूर्ध्वे तु दण्डोत्सेधा तुला स्थिरा ।

त्रिपादविस्तृता न्यस्ता प्रवेशानुगता शुभा ॥३९॥

 (उपर्युक्त वर्णन के अनुसार) वलीक होना चाहिये । वलीक के ऊपर वर्णपट्टिका का निर्माण करना चाहिये । इसका विस्तार आधा दण्ड एवं ऊँचाई विस्तार का आधा होना चाहिये । उसके मध्य भाग को फलकों द्वारा छेदरहित करना चाहिये । इसके ऊपर एक दण्ड ऊँची स्थिर तुला स्थापित करनी चाहिये । तुला का विस्तार तीन चौथाई दण्ड होना चाहिये । इसे द्वार की ओर उन्मुख होना चाहिये ॥३८-३९॥

तुलाविस्तारतारोच्चा जयन्ती स्यात्तुलोपरि ।

अर्धदण्डेन तत्रोच्चा जयन्त्यूर्ध्वेऽनुमार्गकम् ॥४०॥

तुला के ऊपर तुला की चौड़ाई के बराबर ऊँचाई वाली जयन्ती रक्खी जानी चाहिये । जयन्ती के ऊपर आधा दण्ड ऊँचा अनुमार्गक रखना चाहिये ॥४०॥

तदूर्ध्वे फलका पादपादषड्‌भागतीव्रकाः ।

इष्टकाचूर्णसङ्घातप्रस्तरस्तम्भविस्तरम् ॥४१॥

उसके ऊपर फलको को स्थापित करना चाहिये । इसकी मोटाई दण्ड के चौथे या छठवे भाग के बराबर होनी चाहिये । प्रस्तर एवं स्तम्भ के विस्तार को ईंटों एवं चूर्ण से जोड़ना चाहिये ॥४१॥

करालमुद्गिगुल्मासकल्कचिक्कणकर्मवान् ।

उत्तरं वाजनं चैव तत्पार्श्वानुगतं भवेत् ॥४२॥

कराल, मुद्गि, गुल्मास, कल्क एवं चिक्कण (ये सभी ईंटो को जोड़ने एवं लेप में प्रयुक्त होते है) का प्रयोग करना चाहिये । उत्तर एवं वाजन पार्श्व में लगने चाहिये । ॥४२॥

तुला द्वारानुयाता हि जयन्ती तिर्यगागता ।

अनुमार्गं तदूर्ध्वे तु द्वारस्यानुगतं शुभम् ॥४३॥

तुला (की स्थापना) द्वार के अनुसार होनी चाहिये । जयन्ती (उसके ऊपर) तिरछी रक्खी जानी चाहिये । उसके ऊपर द्वार के अनुसार अनुमार्ग रक्खा जाना चाहिये । ॥४३॥

द्वारतिर्यग्गता वाऽथ तुला देवनृपेशयोः ।

त्रिदण्डं वा द्विदण्डं वा स्याद्वलीकतुलान्तरम् ॥४४॥

देवालय एवं राजभवन में तुला द्वार से तिरछी होनी चाहिये । वलीक एवं तुला के मध्य का अवकाश दो या तीन दण्ड होना चाहिये ॥४४॥

द्विदण्डं सार्धमध्यर्धं जयन्त्यन्तरमिष्यते ।

दण्डान्तरमनु मार्गं निश्छिद्रं स्यात्तदूर्ध्वतः ॥४५॥

जयन्तियों के मध्य का अन्तर डेढ़ या ढ़ाई दण्ड होता है । उनके ऊपर एक-एक दण्ड के अन्तर पर रक्खे अनुमार्ग उनके मध्य के छिद्र को भर देते है ॥४५॥

अथ चित्रविचित्राङ्गा विधेया प्रस्तरक्रिया ।

क्षुद्राणां तु तुलादीनि यथा स्थैर्यं तथाचरेत् ॥४६॥

इस प्रकार प्रस्त्र-क्रिय चित्र-विचित्र अङ्गो से निर्मित होती है । क्षुद्रं एवं तुला को इस प्रकार रखना चाहिये, जिससे कि वे दृढ़तापूर्वक स्थापित हो जायँ ॥४६॥

विरूपं वा सरूपं वा सर्वमङ्गं प्रयोजयेत् ।

तुलाद्रव्योपरिष्टात्तु फलकाच्छादनं तु वा ॥४७॥

इष्टका वा पिधातव्या शेषं पूर्ववदाचरेत् ।

रूप (आकृति) के साथ अथवा विना रूप के (प्रस्तर-प्रकल्पन में) सभी अङ्गों का प्रयोग करना चाहिये । तुला के ऊपर फलकों द्वारा आच्छादन करना चाहिये । अथवा ईंटों से आच्छादन करना चाहिये । शेष कार्य पूर्ववर्णित विधि से करना चाहिये ॥४७॥

मयमत अध्याय १६- प्रस्तरमानम्

पङ्‌क्त्यष्टभागविकलं हि मसूरकोञ्चा-

न्मञ्चोन्नतं मतमथो तलिपार्धकं वा ।

यावद्‌ बलं विपुलसुन्दरतां समेति

तावद्‍ विधेयमधुना विधिना विधिज्ञैः ॥४८॥

प्रस्तर की ऊँचाई मसूर की ऊँचाई के बराबर होनी चाहिये एवं स्तम्भ की ऊँचाई से दश या आठ भाग कम होनी चाहिये । प्रस्तर की ऊँचाई एवं माप इस प्रकार रखना चाहिये, जिससे कि भवन को दृढ़ता एवं सौन्दर्य प्रदान किया जा सके, ऐसा विद्वानों का मत है ॥४८॥

मयमत अध्याय १६- लेपः

मधुघृतदधिदुग्धं माषयूषं च चर्म

कदलिफलगुलञ्च त्रैफल नालिकेरम् ।

क्रमवशमनुभागैर्वर्धितं लब्धचूर्णं

शतमथ कृतमस्य द्वैगुणं शर्करास्तु ॥४९॥

लेप-सामग्री - लेप के लिये यह मिश्रण तैयार किया जाता है - शहद, घृत, दही, दूध, उड़द का पानी, चमड़ा, केला, गुड़, त्रिफला एवं नारियल । इन्हें क्रमशः एक-एक भाग बढ़ाते हुये लेना चाहिये । इनमें एक सौ भाग चूना मिलाना चाहिये तथा इस मिश्रण में दुगुनी मात्रा में बालू मिलाना चाहिये ॥४९॥

मयमत अध्याय १६- युग्मायुग्ममानम्

हतस्तम्भतुलादिकान् नरगृहे युञ्ज्यादयुग्मं यथा

युग्मायुग्मकसंख्यया सुरगृहे युञ्जीत हस्तादिकान् ।

सम एवं विषम मान - मनुष्यों के गृह में हस्त, स्तम्भ तथा तुला आदि का प्रयोग विषम संख्याओं में करना चाहिये; किन्तु देवालय में हस्त आदि का प्रयोग सम अथवा विषम संख्याओं में होता है ।

मयमत अध्याय १६- द्वारम्

मध्ये द्वारमनिन्दितं सुरमहिदेवक्षितीशालये

शेषाणामुपमध्यमेव विहित तत्सम्पदामास्पदम् ॥५०॥

देवता, ब्राह्मण एवं राजाओं के गृह में मध्य में द्वारस्थापन निन्दनीय नही है; किन्तु अन्य वर्ण वालों के लिये द्वार मध्य के पार्श्व में शुभ होता है ॥५०॥

मयमत अध्याय १६- वेदिः

प्रतेरुपरि वेदिः स्यात् सार्धद्वित्र्यङ्‌घ्रिणोदयम् ॥५१॥

प्रति के ऊपर वेदि का निर्माण होना चाहिये, जिसकी ऊँचाई प्रति की डेढ़, पौने दो या दुगुनी होनी चाहिये ॥५१॥

द्वौ षट्‌ चत्वारि कम्पानि पादपादघनानि च ।

पद्मशैवलपत्रादिचित्राङ्गा वेदिका मताः ॥५२॥

कम्प की संख्या दो, चार या छः होनी चाहिये । इनकी मोटाई चौथाई दण्ड होनी चाहिये । इनकी वेदिका पद्मपुष्प, शैवाल एवं पत्र आदि चित्रों से सज्जित होनी चाहिये ॥५२॥

कम्पाधस्तात् प्रयोज्या हि स्तम्भास्तत्रैव युक्तितः ।

ऊर्ध्वाधः कम्पवत् पद्मपट्टिकं चाग्रबन्धनम् ॥५३॥

कम्प के नीचे स्तम्भों को उचित रीति से जोड़ना चाइये । इन स्तम्भों का मूल एवं अग्र भाग कम्प के अनुसार होना चाहिये तथा इसे पद्मपट्टी एवं अग्रबन्धन से युक्त होना चाहिये ॥५३॥

मयमत अध्याय १६- जालकानि

वेदिकोपरि योज्यानि जालकानि विचक्षणैः ।

त्यक्त्वा भित्त्यङ्‌घ्रिमध्यं तु चतुर्दण्डान्तविस्तृतम् ॥५४॥

झरोखा, जाल - विद्वानों के अनुसार वेदियों के ऊपर जालकों (खिड़की, रोशनदान) का प्रयोग करना चाहिये । इन्हे भित्ति के साथ स्तम्भ के मध्य भाग में नही होना चाहिये । इनकी चौड़ाई चार दण्ड होनी चाहिये ॥५४॥

द्विदण्डादिनिजव्यासाद्विगुणं तुङ्गमीरितम् ।

सार्धमङ्‌घ्र्न्यूनकं वोच्चं त्यक्त्वा मध्याङ्‌घ्रिरन्ध्रकम् ॥५५॥

इनकी चौड़ाई दो दण्ड से प्रारम्भ कर (चार दण्डपर्यन्त) तथा ऊँचाई चौड़ाई की दुगुनी होनी चाहिये । अथवा ऊँचाई डेढ़ या पौने दो भाग (चौड़ाई की) होनी चाहिये । यह स्तम्भ के मध्य रन्ध्र को छोड़ कर होनी चाहिये ॥५५॥

युग्मायुग्माङ्‌घ्रिभिः कम्पैर्युक्तं तुङ्गे च वैपुले ।

गवाक्षं कुञ्जराक्षं च नन्द्यावर्तमृजुक्रियम् ॥५६॥

पुष्पखण्डं सकर्णं च योजितव्यं यथोचितम् ।

दीर्घास्त्रं कर्णकच्छिद्रं तद्‍ गवाक्षमिति स्मृतम् ॥५७॥

सम एवं विषम संख्याओं वाले पादों एवं कम्पों से युक्त सजावटी खिड़कियों का यथोचित ऊँचाई एवं विस्तार के साथ प्रयोग करना चाहिये । इनकी संज्ञा गवाक्श, कुञ्जराक्ष, नन्द्यावर्त, ऋजुक्रिय, पुष्पखण्ड एवं सकर्ण है । गवाक्ष संज्ञक जालक (खि़ड़की, झरोखा) लम्बा, अनेक कोणों वाला एवं छिद्रयुक्त होता है ॥५६-५७॥

युगास्त्रं कर्णकच्छिद्रं कुञ्जराक्षमिति स्मृतम् ।

पञ्चसूत्रमयच्छिद्रं प्रदक्षिणवशात् कृतम् ॥५८॥

नन्द्यावर्ताकृतिवशान्नन्द्यावर्तमिति स्मृतम् ।

स्तम्भतिर्यग्गतं कम्पमृजुत्वात्तदृजुक्रियम् ॥५९॥

चौकोर एवं कर्णकछिद्र (विभिन्न प्रकार के छिद्रों वाले) से युक्त जालक कुञ्जराक्ष संज्ञक होता है । पाँच सूत्रों से प्रदक्षिणक्रम (बायें से दाहिने) से निमित छिद्रयुक्त जालक नन्द्यावर्त आकृति का होने के कारण नन्द्यावर्त संज्ञक होता है । तिरछे एवं सीधे स्तम्भों से निर्मित एवं कम्पयुक्त जालक की संज्ञा ऋजुक्रिय होती है ॥५८-५९॥

पुष्पखण्डं सकर्णं च नन्द्यावर्तं तथोच्यते ।

भित्तिमध्याद्बिहिस्तस्य स्तम्भयोगं कवाटयुक्‍ ॥६०॥

पुष्पखण्ड एवं सकर्ण जालक नन्द्यावर्त के समान होते है । भित्ति के मध्य से हट कर जालकों के स्तम्भों का योग होता है एवं जालक कवाट (पल्लों) से युक्त होते है ॥६०॥

कवाटयुगलं वैकं घाटनोद्धाटनक्षमम् ।

पादवर्गे भवेद्‌ ग्रीवावर्गे वातायनस्थितिः ॥६१॥

ये कवाट एक अथवा दो होते है एवं खुलने तथा बन्द होने में समर्थ होते है । जालकों की स्थिति स्तम्भ के बराबर अथवा भवन की ग्रीवा के बराबर होती है ॥६१॥

गुलिकाजालकं धामविन्यासाकृतिरन्ध्रकम् ।

स्वस्तिकं वर्धमानं च सर्वतोभद्रसन्निधम् ॥६२॥

गोल आकृति वाले जालक सूर्य की आकृति वाले एवं छिद्रयुक्त होते है । ये स्वस्तिक, वर्धमान तथा सर्वतोभद्र प्रकार के होते है ॥६२॥

मयमत अध्याय १६- भित्तिः

द्रुमोपलेष्टकाद्रव्यैर्युक्त्या युञ्जीत बुद्धिमान् ।

जालकं फालकं कुड्यमैष्टकञ्च त्रिधा मतम् ॥६३॥

दीवार - बुद्धिमान, (स्थपति) को गृहस्वामी की इच्छानुसार अथवा आवश्यकतानुसार) काष्ठ, प्रस्तर अथवा ईंटो से भित्ति-निर्माण करना चाहिये । इस प्रकार जालक (काष्ठ-निर्मित), फलक (प्रस्तरफलकों से निर्मित) तथा ऐष्टक (ईंटो से निर्मित) तीन प्रकार की भित्तियाँ होती है ॥६३॥

जालकं जालकैर्युक्तमिष्टकामयमैष्टकम् ।

फालकं फलकोपेतं भित्तिमध्येऽङ्‌घ्रिसंयुतम् ॥६४॥

जालक भित्ति जालकों (काष्ठनिर्मित) से युक्त, ऐष्टक भित्ति ईंटों से युक्त तथा फालक भित्ति फलकों (प्रस्तरखण्डों) से युक्त होती है । भित्ति के मध्य में पाद होते हैं ॥६४॥

भित्तिबन्धनमूर्ध्वाधःपद्मसङ्घपट्टपट्टिकम् ।

पादपादषडष्टांशबहला फलका भवेत् ॥६५॥

दीवार बनाते समय ऊपर एवं नीचे कमलपुष्पों के समूह से युक्त पट्टिका का निर्माण करना चाहिये । फलकों की मोटाई स्तम्भ के चौथे, छठे या आठवें भाग के बराबर होनी चाहिये ॥६५॥

शिबिकाकुड्यवद्‍ वाऽथ सर्वत्र फलकामयम् ।

एतत्तु फलकाकुड्यं यत्तु यत्र यथोचितम् ।

तदेव तत्र योज्यं स्याद् वस्तुविद्याविचक्षणैः ॥६६॥

अथवा सभी स्थान पर शिबिका (पालकी) की भित्ति के समान फलका निर्मित होनी चाहिये । (यहाँ सम्भवतः काष्ठखण्डों से निर्मित भित्ति का तात्पर्य है) इस प्रकार जहाँ-जहाँ उचित हो, फलका कुड्य वहाँ-वहाँ (फलकनिर्मित भित्ति) का प्रयोग करना चाहिये, ऐसा वास्तुशास्त्र के विशेषज्ञो का मत है ॥६६॥

एवं प्रोक्तं प्रस्तरं वेदिकाङ्ग युक्त्या तज्ज्ञैर्जालकं च त्रिकुड्यम् ।

नैव च्छेद्या वेदिका जालकार्थं न प्रत्यङ्गं सर्वतश्छेदनीयम् ॥६७॥

इस प्रकार प्रस्तर-करण, वेदिकाङ्ग, जालक एवं तीन प्रकार की भित्तियों का वर्णन एवं उनकी रीति का वर्णन विद्वानों के मतानुसार किया गया । जालक के निर्माण के लिये वेदिका को कभी नहीं तोड़ना चाहिये तथा प्रति के अङ्गो को भी नही तोड़ना चाहिये ॥६७॥


इति मयमते वस्तुशास्त्रे प्रस्तरकरणं नाम षोडशोऽध्यायः॥


=======

मयमतम् अध्याय १७             

Mayamatam chapter 17  
मयमतम् सप्तदशोऽध्यायः

मयमतम्‌वास्तुशास्त्र
मयमत अध्याय १७- सन्धिकर्मविधानम्

दानवराजमयप्रणीतं मयमतम्‌

अथ सप्तदशोऽध्यायः

 (सन्धिकर्मविधानम्)

पार्श्वगस्थितशयितद्रव्याणां सन्धिरुच्यते ।

एकस्मिन् वस्तुनि द्रव्यैर्बहुभिश्च निघट्टनात् ॥१॥

दुर्बलत्वाद् द्रुमाग्राणामबले बलवर्धनात् ।

सन्धिकर्म प्रशस्तं स्यात् सजातीयैर्वरद्रुमैः ॥२॥

सन्धिकार्य का विधान- पार्श्व में खड़े एवं लेटे (ऊर्ध्वाधर एवं क्षैतिज स्थिति) पदार्थों की सन्धि होती है । एक वस्तु (के निर्माण) में बहुत वस्तुओं के संयोग से, वृक्ष के अग्र भाग (के काष्ठों) की दुर्बलता के कारण, दुर्बल के बलवृद्धि के कारण सन्धिकर्म प्रशस्त होता है । समान जाति वाले वृक्षों (कोष्ठों) का सन्धिकर्म प्रशस्त होता है ॥१-२॥

मयमत अध्याय १७- सन्धिभेदाः

मल्ललीलं तथा ब्रह्मराजं वै वेणुपर्वकम् ।

पूकपर्वं देवसन्धिर्दण्डिका षड्‌विधाः स्मृता ॥३॥

सन्धि के भेद - सन्धियाँ छः प्रकार की होती है- मल्ललील, ब्रह्मराज, वेणुपर्वक, पूकपर्व, देवसन्धि एवं दण्डिका ॥३॥

मयमत अध्याय १७- सन्धिविधिः

चतुर्दिक्षु बहिं स्थित्वा निरीक्ष्य स्थपतिर्गृहम् ।

दक्षिणादक्षिणे दीर्घादीर्घाभ्यां सन्धयेत् क्रमात् ॥४॥

जोड़ने के विधि - स्थपति घर के बाहर खड़े होकर चारो दिशाओं से उसका निरीक्षण करे । तत्पश्चात् दक्षिण को उत्तर से एवं दीर्घ (लम्बाई) को अदीर्घ (छोटी लम्बाई) से क्रमशः जोड़े ॥४॥

मध्ये च दक्षिणे चैव यः सन्धिं कर्तुमीहते ।

मध्येऽतिदीर्घं युञ्जीयाद् दीर्घमल्पं च पूर्ववत् ॥५॥

यदि मध्य एवं दक्षिण में सन्धि करना चाहते हों तो मध्य के अति दीर्घ को पूर्व की भाँति छोटे दीर्घ से जोड़ना चाहिये ॥५॥

वामेऽवामे समद्रव्यं मध्ये दीर्घमथापि वा ।

मध्यद्रव्यं विना वामेऽवामे द्रव्यं समं तथा ॥६॥

अथवा वाम भाग एवं दक्षिण भाग में समान माप के द्रव्य हो तथा मध्य में स्थित पदार्थ दीर्घ हों तो उनमें सन्धि करनी चाहिये । यदि मध्य का पदार्थ न हो तथा दोनों ओर समान माप के द्रव्य हो तो भी सन्धि करनी चाहिये ॥६॥

एतत्सन्धिं बहिः कुर्यात् तथैवाभ्यन्तरे विदुः ।

स्थपतिर्ह्रदयस्थाने स्थित्या प्रेक्ष्य चतुर्दिशि ॥७॥

इस प्रकार गृह के बाहरी भाग कि सन्धि करनी चाहिये । भीतरी भाग की सन्धि के लिये गृह के मध्य स्थान में खड़े होकर स्थपति को चारो दिशाओं का निरीक्षण करना चाहिये । जिस प्राकर बाहरी भाग की सन्धि होती है, उसी प्रकार भीतरी भाग की भी सन्धि होती है ॥७॥

दीर्घमल्पं समद्रव्यं पूर्ववत् परिकल्पयेत् ।

आधाराधेयनीत्यैव द्रव्यसन्धानमूह्यताम् ॥८॥

दीर्घ, छोटे एवं समान माप के द्रव्यों की सन्धि पूर्ववर्णित विधि से करनी चाहिये । आधार एवं आधेय के नियम (दीर्घ का अल्प दीर्घ से, दीर्घ को मध्य में रखकर सम माप की सन्धि आदि) का पालन करते हुये पदार्थों को जोड़ना चाहिये ॥८॥

मूले मूलं न युञ्जीयादग्रे चाग्रं तथैव च ।

मूलाग्रद्रव्ययोगेन सन्धिकर्म सुखप्रदम् ॥९॥

मूलं हि शयितञ्चाधश्चाग्रमूर्ध्वे तु योजयेत् ।

किसी पदार्थ के मूल को मूल से एवं अग्र भाग को अग्र भाग से नही जोड़ना चाहिये । मूल एवं अग्र भाग को जोड़ने से सन्धिकार्य सुखद होता है । मूल भाग को नीचे लिटा कर रखना चाहिये एवं उसके ऊपर अग्र भाग को जोड़ना चाहिये ॥९॥

मयमत अध्याय १७- मल्ललीलादिसन्धयः

द्विद्रव्यमेकसन्धिः स्यान्मल्ललीलामिति स्मृतम् ॥१०॥

त्रिद्रव्यैस्तु द्विसन्धिः स्याद् ब्रह्मराजमितीरितम् ।

चतुर्भिः पच्चद्रव्यैस्त्रिचतुः सन्धयः क्रमात् ॥११॥

दो द्रव्यों को जोड़ कर एक सन्धि होती है । इसे मल्ललील कहा गया है । तीन पदार्थो को जोड़ने से दो सन्धियाँ बनती है । इसे ब्रह्मराज कहते है । चार एवं पाँच पदार्थों के योग से क्रमशः तीन एवं चार सन्धियाँ होती है ॥१०-११॥

वेणुपर्वमिति प्रोक्तं तैतलानां नृणां गृहे ।

षड्‍भिस्तु सप्तभिर्द्रव्यैः सन्धयः पञ्च षट् क्रमात् ॥१२॥

(तीन एवं चार सन्धियों को) वेणुपर्व कहते है । यह देवालय एवं मनुष्यों के गृहों में होता है । छः एवं सात पदार्थो के योग से पाँच एवं छः सन्धियाँ बनती है ॥१२॥

पूकपर्वेति तत् प्रोक्तं धनधान्यकरं स्मृतम् ।

अष्टाभिर्नवभिर्द्रव्यैः सन्धयः सप्त वाऽष्टधा ॥१३॥

(उपर्युक्त सन्धियों के) पूकपर्व कहा गया है; साथ ही इसे धन-धान्य प्रदान करने वाला कहा गया है । आठ एवं नौ पदार्थों के योग से सात एवं आठ सन्धियाँ निर्मित होती है ॥१३॥

देवसन्धिरिति प्रोक्तः सर्ववासेषु योग्यतः ।

बहुसन्धिर्बहुद्रव्यैर्दीर्घमल्पं च पुर्ववत् ॥१४॥

दण्डिकेति समाख्याता धनधान्यसुखप्रदा ।

(पूर्वोक्त सन्धियों को) देवसन्धि कहते है । यह सभी प्रकार के गृहों के अनुकूल होती है । बहुत-से पदार्थों से बहुत-सी सन्धियाँ निर्मित होती है । इनमें दीर्घ एवं अल्प दीर्घ (कम लम्बा) के संयोग का नियम पहले की भाँति ही लगता है । इस सन्धि को दण्डिका कहा गया है । यह सन्धि धन, धान्य एवं सुख प्रदान करती है ॥१४॥

मयमत अध्याय १७- सर्वतोभद्रसन्धिः

दक्षिणापरभागे तु द्रव्यमूलं प्रशस्यते ॥१५॥

अग्रमग्रं तथैशान्ये तेषां बन्धनमुच्यते ।

आधारं प्रथमं प्राच्यां मूलाग्रच्छेदनान्वितम् ॥१६॥

दक्षिणोत्तरयोरग्रं तस्योपरि निधापयेत् ।

दक्षिणोत्तरयोर्मूलमुर्ध्वच्छेदनसंयुतम् ॥१७॥

पश्चिमस्थमधश्छेद्यं क्षेप्यमाधेययोगतः ।

एतत्तु सर्वतोभद्रमवागादि तथा विदुः ॥१८॥

(सर्वतोभद्र सन्धि में) दक्षिण एवं अपर भाग (दक्षिण-पूर्व) में पदार्थ का मूल रखना प्रशस्त होता है; साथ ही इसका ऊर्ध्व भाग ईशान कोण में होना चाहिये । अब इनके बन्धन का उल्लेख किया जाता है । प्रथम आधार पूर्व दिशा होती है, जहाँ मूल एवं अग्र छेद से युक्त पदार्थ रक्खा जाता है । उसके ऊपर दक्षिण एवं उत्तर में अग्र भाग से युक्त पदार्थ रक्खा जाता है । इनके मूल भाग एवं ऊर्ध्व छेद से युक्त अग्र भाग संयुक्त होते है । पश्चिमी दिशा में रक्खे पदार्थ का छेद नीचे की ओर रखना चाहिये एवं इसे आधेय होना चाहिये । इस प्रकार दक्षिण से प्रारम्भ होने वाला यह संयोग (सन्धि) सर्वतोभद्र संज्ञक होता है ॥१५-१८॥

मयमत अध्याय १७- नन्द्यावर्तसन्धिः

नन्द्यावर्तविधानेन नन्द्यावर्तं प्रकल्पयेत् ।

दक्षिणोत्तरगं दीर्घं दक्षिणे तु सकर्णकम् ॥१९॥

नन्द्यावर्त सन्धि नन्द्यावर्त आकृति के अनुसार बनाई जाती है । दक्षिण से उत्तर की ओर जाने वाली लम्बाई में दक्षिण दिशा में निकला भाग कर्णकयुक्त होता है ॥१९॥

प्राक्प्रत्यग्गतमायामं पश्चिमे तु सकर्णकम् ।

दक्षिणोत्तरगं दीर्घमुत्तरे तु सकर्णकम् ॥२०॥

पूर्व से पश्चिम की ओर जाने वाले आयाम (लम्बाई) का कर्णक पश्चिम में होता है । दक्षिण एवं उत्तर की लम्बाई (सन्धि के दूसरी ओर) में उत्तर दिशा में कर्णक होता है ॥२०॥

पूर्वपश्चिमगं दीर्घं पूर्वायां तु सकर्णकम् ।

आधाराधेयनीत्यैव पूर्वादीनि च विन्यसेत् ॥२१॥

नन्द्यावर्तमिदं तद्वदवागादीनि च क्रमात् ।

पूर्व एवं पश्चिम की (दूसरी दिशा में) लम्बाई में पूर्व दिशा में कर्णक होता है । आधार एवं आधेय नियम के अनुसार पूर्व आदि में इस प्रकार रखना चाहिये । इस नन्द्यावर्त सन्धि को दक्षिणक्रम से करना चाहिये ॥२१॥

मयमत अध्याय १७- स्वस्तिबन्धसन्धिः

पक्षयोर्बहुभिर्द्रव्यैर्दीर्घं प्रागुदगग्रकम् ॥२२॥

सशिखैश्च बहुद्रव्यैर्द्वाभ्यां वा तिर्यगग्रकम् ।

स्वस्त्याकृतिसमायुक्तं स्वस्तिबन्धनमिष्यते ॥२३॥

जब पूर्व-उत्तर की ओर शीर्ष भाग वाले दीर्घ से बहुत से पदार्थ जुड़ते है, जब तिरछे अग्र भाग वाले दीर्घ से दो या बहुत से पदार्थ शिखाओं (चूलों) से जुड़ते है एवं यह योग यदि स्वस्तिक की आकृति का होता है तो इसे स्वस्तिबन्ध सन्धि कहते है ॥२२-२३॥

मयमत अध्याय १७- वर्धमानसन्धिः

परितो बहुभिर्द्रव्यैर्युक्तं तद्वत्तदन्तरे ।

मध्येऽङ्कणसमायुक्तं बाह्ये युक्त्या सभद्रकम् ॥२४॥

जब चारो ओर बहुत से पदार्थों का संयोग होता है एवं इसी प्रकार भीतर भी होता है तथा मध्य भाग में आँगन जैसी आकृति होती है तो बाह्य भाग से युक्त यह आकृति सभद्रक होती है ॥२४॥

पूर्वद्रव्य्म परद्रव्यं भद्रकं दक्षिणोत्तरम् ।

शालानां भित्तिमाश्रित्य युक्त्या साधु समाचरेत् ॥२५॥

एवं युञ्ज्यादिदं बन्धं वर्धमानमितीरितम् ।

अधोभूमिक्रियायुक्त्या स्यादूर्ध्वोर्ध्वतलं प्रति ॥२६॥

पूर्व दिशा का पदार्थ दक्षिण की ओर एवं पश्चिम दिशा का पदार्थ उत्तर की ओर कक्षों की भित्ति का आश्रय लेते हुये उचित रीति से रखते हुये जोड़ना चाहिये । इस बन्ध को वर्धमान कहते है । निचले तल के कार्य के अनुसर ऊपर एवं उसके ऊपर के तल में भी करना चाहिये ॥२५-२६॥

विपरीतं विपत्त्यै स्यादिति शास्त्रविनिश्चयः ।

दीर्घादीर्घेषु संयोगद्रव्यसन्धानतर्पणम् ॥२७॥

इसके विपरीत करने से विपत्ती आती है, ऐसा शास्त्रों का मत है । दीर्घ एवं अदीर्घ (कम लम्बा) का संयोग पदार्थों का विधिवत् परीक्षण एवं निरीक्षण करके ही करना चाहिये ॥२७॥

यथाबलं यथायोगंतथा योज्यं विचक्षणैः ।

एवं विधिविशिष्टं स्यात्स्मपत्त्यै द्रव्यबन्धनम् ॥२८॥

जिस स्थान पर जितने बल की एवं जिस प्रकार के योग (सन्धि, जोड़) की आवश्यकता हो, वहाँ उसी प्रकार की सन्धि का प्रयोग बुद्धिमान (स्थपति) को करना चाहिये । इस प्रकार विशेष विधि से की गई सन्धि सम्पत्तिकारक होती है ॥२८॥

मयमत अध्याय १७- सन्धिभेदाः

मेषयुद्धं त्रिखण्डं च सौभद्रं चार्धपाणिकम् ।

महावृत्तं च पञ्चैते स्तम्बानां सन्धयः स्मृताः ॥२९॥

सन्धि के भेद - स्तम्भों की पाँच प्रकार की सन्धियाँ इस प्रकार कही गई है- मेषयुद्ध,त्रिखण्ड, सौभद्र, अर्धपाणिक एवं महावृत्त ॥२९॥

षट्‌शिखा झषदन्तं च सूकरघ्राणमेव च ।

सङ्कीर्णकीलं वज्राभं पञ्चैव शयितेष्वपि ॥३०॥

(खड़ी स्थिति की सन्धियाँ पूर्ववर्णित है) लेटी स्थिति (अथवा क्षैतिज) की पाँच प्रकार की सन्धियाँ इस प्रकार है - षट्‌शिखा, झषदन्त, सूकरघ्राण, सङ्कीर्णकील एवं वज्राभ ॥३०॥

मयमत अध्याय १७- स्तम्भसन्धयः

स्वव्यासकर्णमध्यर्धद्विगुणं वा तदायतम् ।

त्र्यंशैकं मध्यमशिखं मेषयुद्धं प्रकीर्तितम् ॥३१॥

स्तम्भ की सन्धियाँ - जब सन्धि वाले पदार्थ का मध्य भाग चौड़ाई में स्तम्भ के तीसरे भाग के बराबर एवं लम्बाई चौड़ाई कि दुगुनी अथवा ढाई गुनी हो तो इसे मेषयुद्ध सन्धि कहते है ॥३१॥

स्वस्त्याकारं त्रिखण्डं स्यात्सत्रिचूलि त्रिखण्डकम् ।

पार्श्वे चतुःशिखोपेतं सौभद्रमिति संज्ञितम् ॥३२॥

त्रिखण्ड सन्धि स्वस्तिक के आकार की होती है । इसके तीन भाग एवं तीन चूलियाँ होती है । पार्श्व में चार शिखा (चूली) से युक्त सन्धि सौभद्र कहलाती है ॥३२॥

अर्धं छित्त्वा तु मूलेऽग्रे चान्योन्याभिनिवेशनात् ।

अर्धपाणिरिति प्रोक्तो गृहीतघनमानतः ॥३३॥

जिस सन्धि के लिये स्तम्भ की मोटाई के अनुसार आधा भाग मूल (निचले) भाग का एवं आधा भाग अग्र (ऊर्ध्व) भाग का काटा जाता है, उसे अर्धपाणि सन्धि कहते है ॥३३॥

अर्धवृत्तशिखं मध्ये तन्महावृतमुच्यते ।

वृत्ताकृतिषु पादेषु प्रयुञ्जीत विचक्षणः ॥३४॥

जब चूलिका का आकार अर्धवृत्ताकार हो एवं मध्य भाग (जहाँ जोड़ बैठाया जाय) में अर्धवृत्त हो तो उस सन्धि को महावृत्त कहते है । बुद्धिमान (स्थपति) स्तम्भों के वृत्ताकार भाग में इस सन्धि का प्रयोग करते है ॥३४॥

स्तम्भानां स्तम्भदैर्घ्यार्धादधः सन्धानमाचरेत् ।

स्तम्भमध्योर्ध्वसन्धिश्चेद् विपदामास्पदं सदा ॥३५॥

स्तम्भों में की जाने वाली सन्धि स्तम्भों की लम्बाई के मध्य भाग के नीचे करनी चाहिये । स्तम्भ के मध्य एवं उसके ऊपर यदि सन्धि हो तो वह सर्वदा विपत्ति प्रदान करती है ॥३५॥

कुम्भमण्ड्यादिसंयुक्तं सन्धानं सम्पदां पदम् ।

सालङ्कारे शिलास्तम्भे यथा योगं तथाचरेत् ॥३६॥

कुम्भ एवं मण्डि आदि से युक्त स्तम्भ की सन्धि (उपर्युक्त दोनों की सन्धि) सम्पति-कारक होती है । सज्जा से युक्त प्रस्तर-स्तम्भ की सन्धि जैसी आवश्यकता हो, उसके अनुसार करनी चाहिये ॥३६॥

स्थितस्य पादपस्याङ्गप्रवृत्तिवशतो विदुः ।

ऊर्ध्वमूलमधश्चाग्रं सर्वसम्पद्विनाशनम् ॥३७॥

खड़े वृक्ष के (काष्ठों के) विविध अङ्गों का संयोग अनुकुलता के अनुसार करना चाहिये । ऊर्ध्व भाग का मूल भाग के साथ एव निचले भाग के साथ शीर्ष भाग की सन्धि सभी प्रकार की सम्पत्तियों का नाश करती है ॥३७॥

मयमत अध्याय १७- शयितसन्धयः

अर्धपाणिद्विललाटे लाङ्गलाकारषट्‍शिखा ।

घनमध्यस्थकीला या सा मता षट्‍शिखाह्वया ॥३८॥

क्षैतिज सन्धियाँ - जिसके दोनो छोरों पर अर्धपाणि सन्धियाँ हो एवं सन्धि वाले पदार्थ में छः लाङ्गल (हल के) आकार की शिखायें (चूले) बनी हो, साथ ही मध्य की कील मोटी हो, उस सन्धि को षट्‌शिखा सन्धि कहते है ॥३८॥

स्वायामतिर्यग्बाहुस्थशिखं तु झषदन्तकम् ।

ऊर्ध्वाधस्ताद् यथायोग्यं यथाबलशिखान्वितम् ॥३९॥

झषदन्तक सन्धि में पदार्थ के ऊपर एवं नीचे दोनों ओर बहुत-सी शिखायें होती है । ये सभी शिखायें आवश्यकतानुसार एवं बल के अनुसार निर्मित होती है ॥३९॥

सूकरघ्राणमित्युक्तं सूकरघ्राणसन्निभम् ।

यथाबलं यथायुक्ति नानाबलशिखान्वितम् ॥४०॥

सूअर की नाक के समान, आवश्यकतानुसार शक्ति एवं योग से युक्त, विभिन्न बल की शिखाओं वाली सन्धि सूकरघ्राण कही जाती है ॥४०॥

नानाकीलैस्तु सङ्कीर्ण स्यात्तु सङ्कीर्णकीलकम् ।

वज्राकृतिशिखं नाम्ना वज्रसन्निभमेव तत् ॥४१॥

विभिन्न प्रकार की कीलों से युक्त सन्धि को सङ्कीर्णकीलक कहते है । वज्रसन्निभ सन्धि में वज्र के आकृति की शिखा होती है ॥४१॥

एतस्मिन् पङ्‌क्तिसन्धाने सन्धिरेकाकृतिर्भवेत् ।

उपर्युपरि चैवं स्याद् विपरीते विपत्करम् ॥४२॥

इस प्रकार एक पंक्ति को जोड़ने में ऊपर से निचे तक एक की आकार की सन्धि का प्रयोग करना चाहिये । इसके विपरीत सन्धि करने पर विपत्ति आती है ॥४२॥

अन्तर्मूलं बहिश्चाग्रं पार्श्वद्रव्येषु योजयेत् ।

अन्त्रग्रं बहिर्मूलं स्वामिनश्च विनाशनम् ॥४३॥

(सन्धि करते समय इस बात का ध्यान रखना चाहिये कि) मूल भाग भीतर की ओर एवं अग्र भाग बाहर की ओर रहे । यदि अग्र भाग भीतर एवं मूल भाग बाहर रहता है तो वह स्वामी के विनाश का कारण बनता है ॥४३॥

मयमत अध्याय १७- विद्ध एवं कील

शिखा दन्तं च शूलं च विद्धं पर्यायमीरितम् ।

शल्यं च शङ्कराणिश्च कीलं पर्यायमुच्यते ॥४४॥

अष्टसप्तकषड्शकेऽङ्‌घ्रिके भागतारमथ शूलकीलयोः ।

शिखा, दन्त, शूल एवं विद्ध - ये सभी (चूली, चूल के) पर्याय है तथा शल्य, शङ्कु, आणि तथा कील- ये सभी शब्द (कील के) पर्याय है । शूल एवं कील का माप स्तम्भ की चौड़ाई का आठ, सात या छठवें भाग के बराबर होता है ॥४४॥

मयमत अध्याय १७- सन्धिदोषाः

कीलपार्श्वमथ पादमध्यमं योजयेत् सममुदग्रबुद्धिमान् ॥४५॥

सन्धि के दोष - बुद्धिमान (स्थपति) को चाहिये कि कील का पार्श्व स्तम्भ के मध्य में लगाये ॥४५॥

स्तम्भान्तं दन्तान्तकं चेद्विनाशं

दन्तान्तं चेत् स्तम्भमध्यं तदेव ।

स्तम्भान्तं चेत् सन्धिमध्यं सरोगं

सन्धेर्मध्यं पादमध्यं क्षयं स्यात् ॥४६॥

स्तम्भ का अन्तिम भाग एवं दन्त, (शिखा, चूल) का अन्तिम भाग यदि आपस में जुड़े तो विनाश के कारण बनते है । इसी प्रकार यदि दन्त का अन्तिम भाग स्तम्भ के मध्य में पड़े तो भी वही परिणाम होता है । यदि स्तम्भ का अन्तिम भाग सन्धि के मध्य पड़े तो वह रोगकारक होता है तथा सन्धि का मध्य एवं पाद का मध्य यदि एक साथ हो तो वह क्षय का कारण होता है ॥४६॥

दिग्विदिग्द्वारदेवांशं सर्वं त्यक्त्वा प्रयोजयेत् ।

अर्कार्किवरुणेन्दूनां स्थानं दिगिति कीर्तितम् ॥४७॥

दिक्, विदिक् एवं द्वार के देवताओं के सभी भागों को छोड़कर सन्धि का प्रयोग करना चाहिये । अर्क (सूर्य), अर्कि (यम), वरुण एवं इन्दु देवों का स्थान दिक् कहलाता है (ये दिशायें क्रमशः पूर्व, दक्षिण, पश्चिम एवं उत्तर है) ॥४७॥

अग्निराक्षसवाय्वीशस्थानं विदिगिति स्मृतम् ।

गृहक्षतश्च पुष्पाख्यो भल्लाटश्च महेन्द्रकः ॥४८॥

एतेषामंशकद्वारं तत्र सन्धिं न सन्धयेत् ।

शल्यञ्च दन्तं त्यक्त्वैव पूर्वोक्तानाञ्च सम्मतम् ॥४९॥

अग्नि, राक्षस, वायु एवं ईश देवता का स्थान विदिक् (कोण) कहलाता है । गृहक्षत, पुष्पाख्य, भल्लाट एवं महेन्द्र देवों का भाग द्वारभाग है । इन स्थानों पर सन्धि नही करनी चाहिये । पूर्व-वर्णित स्थानों पर शल्य (कील) एवं दन्त (चूल) का प्रयोग नही करना चाहिये ॥४८-४९॥

मध्यार्धमध्यमध्य्म च त्यक्त्वा युञ्जीत बुद्धिमान ।

द्रव्यमध्यस्थसूत्रस्य वामेऽवामे तु दन्तकम् ॥५०॥

इसी प्रकार दन्त का प्रयोग मध्य अथवा मध्यार्ध के मध्य (चतुर्थांश भाग के बिन्दु) को छोड़ कर करना चाहिये । दन्त का प्रयोग पदार्थ के केन्द्र-सूत्र के दाहिने एवं बाँयें भाग में करना चाहिये ॥५०॥

द्रव्यविस्तारमध्यस्था शिखा शीघ्रविनाशिनी ।

अन्योन्यसन्धिविद्धं च शिखा कीलस्य वेधनम् ॥५१॥

पदार्थ के विस्तार के मध्य में स्थित शिखा (चूल) शीघ्र ही विनाश करती है । शिखा के लिये निर्मित स्थान में कील लगाना तथा कील के स्थान में शिखा का प्रयोग करना वेधन होता है ॥५१॥

धर्मार्थकामसौख्यानां विपत्तिं नित्यमादिशेत् ।

वामदक्षिणयोगेन प्रतिसन्धिं परित्यजेत् ॥५२॥

(उपर्युक्त वेधन) धर्म, अर्थ, काम एव सुख का नाश करती है । बाँये स्थान में होने वाली सन्धि दाहिने एवं दाहिने स्थान की सन्धि बाँये हो तो इसका (प्रतिसन्धि का) परित्याग करना चाहिये ॥५२॥

तारतीव्रान्तरस्थं यत् कल्प्यशल्यमिति स्मृतम् ।

पूर्ववद् विधिना सन्ध्यायाममध्ये तु योजयेत् ॥५३॥

पदार्थ की चौड़ाई के बराबर स्थान पर लम्बाई में हुई सन्धि कल्प्यशल्य कहलाती है । पूर्ववर्णित विधि से पदार्थ के मध्य स्थान को छोड़ कर सन्धि करनी चाहिये ॥५३॥

अज्ञानात त्वरयानुक्तस्थाने वा योजयेद् यदि ।

सर्वेषामपि वर्णानां सर्वसम्पत्क्षयो भवेत् ॥५४॥

अज्ञानता अथवा शीघ्रता के कारण वर्जित स्थान पर यदि सन्धि की जाय तो सभी वर्ण वाले गृहस्थो की सभी सम्पत्तियों का नाश होता है ॥५४॥

पुराणैर्न नवद्रव्यैर्न पुराणैर्नवैरपि ।

नवैर्नवानां द्रव्याणां योगो जीर्णैश्च जीर्णनाम् ॥५५॥

पुराने पदार्थों की नये पदार्थ से तथा नये पदार्थों की पुराने पदार्थों के साथ सन्धि नहीं करनी चाहिये । नये पदार्थों की नये से एवं पुराने पदार्थों का पुराने पदार्थ से सन्धि करनी चाहिये ॥५५॥

युक्त्यैव द्रव्यसन्धानं सम्पदामास्पदं सदा ।

विपरीते विनाशाय भवेदेवेति निश्चयः ॥५६॥

उचित रीति से पदार्थों की सन्धि सम्पत्तिकारक होती है । इसके विपरित करने से निश्चय ही विनाश होता है ॥५६॥

ऊर्ध्वद्रव्याणि सर्वाणि वाजनादीनि यान्यपि ।

सशिखान्यशिखान्येतान्युक्त्या योज्यानि पूर्ववत् ॥५७॥

(स्तम्भ के) ऊपर के सभी वाजन आदि पदार्थ शिखा के साथ अथवा विना शिखा के पूर्ववर्णित विधि के अनुसार उचित रीति से जोड़ना चाहिये ॥५७॥

पादोपरि भवेत् सन्धिरन्तरे नैव कारयेत् ।

ब्रह्मस्थलोर्ध्वगद्रव्यसन्धानं विपदां पदम् ॥५८॥

सन्धि स्तम्भ के ऊपर होती है । उनके मध्य में सन्धि नही करनी चाहिये । ब्रह्मस्थल (मध्य स्थान) के ऊपर पदार्थों की सन्धि विपत्तिकारक होती है ॥५८॥

ब्रह्मस्थानस्थितः स्तम्भः स्वामिनश्च विनाशनम् ।

तुलादीन्युपरिद्रव्याणामत्र दोषो न विद्यते ॥५९॥

ब्रह्मस्थान पर स्थित स्तम्भ गृहस्वामी का विनाश करता है । तुला आदि यदि ऊपर स्थित पदार्थ वहाँ पड़े तो दोष नहीं होता है ॥५९॥

पुंस्त्रीनंपुसकमहीरुहसन्धिकार्ये

पुंसा च पुंविहितमेव तथैव पुंस्त्री ।

नैवोभयेन च नपुंसकसङ्गमः स्या-

ज्जात्यैकया शुभद उक्तविधिक्रमं वा ॥६०॥

पुंल्लिङ्ग, स्त्रीलिङ्ग एवं नपुसंकलिङ्ग वृक्षों के काष्ठों के सन्धि की समय इस बात का ध्यान रखना चाहिये कि पुरुष-काष्ठ से पुरुष-काष्ठ का एवं इसी प्रकार स्त्री-काष्ठ से स्त्रीकाष्ठ का ही सन्धिकर्म हो । इनके साथ नपुंसक काष्ठ की सन्धि नहीं होनी चाहिये । नपुंसक काष्ठ का सजातीय काष्ठ से संयोग होना चाहिये । एक जाति के काष्ठों की सन्धि शुभ परिणाम देती है ॥६०॥

एवं युक्त्या द्रव्यसन्धानयोगं प्रोक्तं नृणां तैतिलानां निवासे ।

युक्त्या युक्तं सम्पदामास्पदं तद्युक्त्यायुक्तं सर्वसम्पत्क्षयं स्यात् ॥६१॥

इस विधि से मनुष्यों एवं देवों के आवास में पदार्थों की सन्धि करनी चाहिये । इस रीति से की गई सन्धि सम्पत्ति प्रदान करती है । इसके विपरीत रीति से हुई सन्धि सभी सम्पत्तियों का नाश करती है ॥६१॥

छिद्रं स्वल्पतरं विधेयमधुना दीर्घान्वितच्छेदनं

स्थूलं काष्ठशिलेभदन्तुमुदितं निम्नं हि पक्वेष्टकम् ।

पक्वं निर्गमनं सुधाभिरनिशं कुर्यात्तनुत्वं यथा

पूर्वं मानसमुन्नयेत्तदपरं शिल्प्युत्तमः शातधीः ॥६२॥

अच्छे स्थपति को छोटा, किन्तु गहरा छिद्र बनाना चाहिये । कील काष्ठ, प्रस्तर या गजदन्त निर्मित से होना चाहिये । पकी ईंट में छिद्र छोट एवं कम गहरा होना चाहिये ।इसके छिद्र को सुधा को प्रयोग से पतला एवं उचित घेरे वाला बनाना चाहिये । जिनका यहाँ वर्णन नही किया गया है, उनके योग को बुद्धिमान स्थपति को अपनी बुद्धि द्वारा युक्तिपूर्वक करना चाहिये ॥६२॥

इति मयमते वस्तुशास्त्रे सन्धिकर्मविधानो नाम सप्तदशोऽध्यायः॥


============================

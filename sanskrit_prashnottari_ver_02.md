 #### प्रश्न\- आस्तिक एवं नास्तिक भारतीय दर्शनों के नाम लिखिये।

उत्तर-

**आस्तिक दर्शन** जो दर्शन वेदों को प्रमाण रूप में स्वीकार करते हैं, वे 'आस्तिक दर्शन' कहलाते हैं। भारतीय आस्तिक दर्शनों की संख्या छः है \- 1\. सांख्य, 2. योग 3. न्याय, 4. वैशेषिक. 5. पूर्वमीमांसा, 6. उत्तरमीमांसा (वेदान्त) |

**नास्तिक दर्शन** जो दर्शन वेदों को प्रमाण रूप में स्वीकार नहीं करते उन्हें 'नास्तिक दर्शन' कहा जाता है। मुख्य नास्तिक दर्शन तीन हैं -1\. चार्वाक दर्शन, 2. बौद्ध दर्शन 3. जैन दर्शन।  

#### प्रश्न\- 'नीतिशतक' में लोकव्यवहार की शिक्षा किस प्रकार दी गयी है? लिखिए।

अथवा  
**'नीतिशतक' में वर्णित लोक व्यवहार का सारांश लिखिए।**  
अथवा  
**'नीतिशतक' नैतिक सिद्धान्तों का प्रतिपादक ग्रन्थ हैं। सिद्ध कीजिए।**  
अथवा  
**सिद्ध कीजिए कि 'नीतिशतक' नैतिक सिद्धान्तों का प्रतिपादक ग्रन्थ है।**  
अथवा  
**भर्तृहरि के नीतिशतक की साहित्य समीक्षा कीजिये।**  
अथवा  
**नीतिशतक को नैतिक शिक्षाओं पर प्रकाश डालिए।**  
अथवा  
**नीतिशतक की विशेषताएँ बताइये।**  
  
उत्तर-

नीतिशतक महात्मा भर्तृहरि द्वारा रचित एक लघुकाय नीति ग्रन्थ है। इस ग्रन्थ में मनुस्मृति, महाभारत एवं पुराणों की वास्तविकता प्रस्फुटित हुई है। इस नीति ग्रन्थ में अनेक जीवनोपयोगी शिक्षाओं को स्थान-स्थान पर प्रस्तुत किया गया है। लोकव्यवहार की दृष्टि से यह ग्रन्थ व्यक्ति के लिए औषधि के समान प्रेरणादायी है। इस ग्रन्थ में विद्वानों की प्रशंसा, अविवेकी पुरुष की निन्दा, विद्या का महत्व, कलाकुशलता, सत्संगति, वीरता का निरूपण, गुरुजन का स्वभाव, महापुरुषों का स्वभाव, सन्मित्रों के लक्षण आदि का सुन्दर वर्णन मिलता है।

नीतिशतक लोकव्यवहार का दर्पण है। इस दर्पण के माध्यम से भारतीयता की झलक प्राप्त होती है। महात्मा भर्तृहरि ने तो जनमानस का अद्भुत ढंग से चित्रण किया है। इसके माध्यम से व्यक्ति स्वय नैतिक मूल्यों को पहचान सकता है। नैतिकता का स्वरूप, मानवता का परिपोषक, कुशलता का द्योतक इस नीति ग्रन्थ का उद्देश्य है। यह ग्रन्थ नैतिक शिक्षा का अप्रतिम ग्रन्थ रत्न है। इस ग्रन्थ के अन्तर्गत विद्या, सज्जनता, शौर्य, साहस, शालीनता, मैत्री, उदारता आदि विषयों को अत्यधिक रोचक बनाकर प्रस्तुत किया गया है। इसके अध्ययन के द्वारा मनुष्य स्वाभाविक रूप से सदाचारी बन सकता है। इसमें सज्जनों की प्रशंसा की गई है तथा मूर्खों की निन्दा की गई है। सत्संगति के महात्म्य पर विस्तारपूर्वक विचार किया गया है। इसमे राजनीति को भी प्रस्तुत किया गया है। इसके अन्तर्गत परोपकारियों की भूरि-भूरि प्रशंसा की गई है।

समाज में किसके प्रति किस प्रकार का व्यवहार करना चाहिए इस विषय पर प्रकाश डालते हुए महात्मा भर्तृहरि नीतिशतक में लिखते हैं। अपने लोगों पर उदारता, सेवकों पर दया, दुर्जनों के साथ शठता, सज्जन के साथ प्रीति, राजाओं के प्रति नीति, विद्वानों के प्रति सरलता, शत्रुओं के प्रति वीरता गुरुजनों के प्रति सहनशीलता और स्त्रियों के प्रति धृष्टता का संदेश इस ग्रन्थ में मिलता है। यथा -  
दाक्षिण्यं स्वजने दया परिजने शाठ्यं सदा दुर्जने।  
प्रीतिः साधुजने नय नृपजने विद्वज्जने नार्जवम् ॥  
शौर्यं शत्रुजने क्षमा गुरुजने कान्ताजने धृष्टता
ये चैवं पुरुषा: कलासु कुशलास्तेष्वेव लोकस्थितिः॥

इस प्रकार से यह नीति ग्रन्थ हितोपयोगी, लोककल्याणकारी एवं सर्वग्राह्य ग्रन्थ है। इस नीति ग्रन्थ के एक पद्य में कहा गया है कि यदि मनुष्य के पास क्षमा है तो कवच रखने की कोई आवश्यकता नहीं हैं। यदि क्रोध है तो शत्रुओं से क्या प्रयोजन, यदि सगे-सम्बन्धी लोग हैं तो अग्नि से क्या प्रयोजन, यदि मित्र हैं तो उत्तम औषधियों से क्या प्रयोजन, यदि दुष्ट लोग हैं तो सॉपों से क्या प्रयोजन, यदि विद्या है तो धन से क्या प्रयोजन और यदि लज्जा है तो आभूषणों की क्या आवश्यकता है। इस प्रकार नीतिशतक में सम्यक प्रकार से दैनिक प्रयोजनों के सरोकार पर भी एक नजर रखी गयी है।

नीतिशतक पूर्ण सामाजिकता का एक अस्त्र है, लोकव्यवहार का दर्पण है और नीति की समालोचना है। अतः यह नीतिशतक समाजोपयोगी. एक औषधि है।

#### प्रश्न\- महाकवि भर्तृहरि की कृतियों पर प्रकाश डालिए।

अथवा  
**भर्तृहरि की रचनाएँ कौन सी हैं?**

**उत्तर-**

विद्वानों ने भर्तृहरि की सात रचनायें मानी हैं \- (1) वाक्यपदीय (तीन काण्ड), (2) वाक्यपदीय टीका (1-2 काण्ड), (3) सुभाषित-त्रिशती (शृंगार-शतक नीति-शतक और वैराग्य-शतक). (4) महाभाष्य दीपिका (महाभाष्य-टीका), (5) मीमांसा-भाष्य, (6) वेदान्त सूत्र वृत्ति. (7) शब्द धातु-समीक्षा।

इन ग्रन्थों में वाक्यपदीय तथा सुभाषित-त्रिशती उनकी प्रख्यात मौलिक रचनायें हैं।

**वाक्यपदीय \-** यह व्याकरण का सुप्रसिद्ध ग्रन्थ है। इसमें तीन काण्ड हैं। इसमें स्फोट सिद्धान्त का सर्वांगपूर्ण विवेचन हुआ है। स्फोट को ब्रह्म माना गया है। शब्दों के उच्चारण के साथ चैतन्य का प्राकट्य होता है उसे ही स्फोट कहते हैं \- शुद्ध शब्दों के उच्चारण से पुण्य होता है।

**सुभाषित त्रिशती \-** इसमें तीन शतक होते हैं \- (1) श्रृंगारशतक (2) नीतिशतक (3) वैराग्यशतक।

**श्रृंगार\-शतक \-** श्रृंगारशतक में स्त्री\-प्रशंसा, संभोग\-वर्णन, कामिनी\-निन्दा, ऋतु \- वर्णन आदि विषय प्रस्तुत हुए हैं। इसमें कवि ने जीवन की श्रृंगारमयी प्रवृत्तियों का सफल एवं शालीन विवेचन किया है। उन्होंने श्रृंगार को मायात्मक व्यापार माना है। सौन्दर्य मोहजन्य विकार है। स्त्रियों का अमृत मधु-मिश्रित विष है।

**नीति\-शतक \-** नीति-शतक नैतिक शिक्षा का अप्रतिम ग्रन्थ रत्न है। इसमें विद्या, सज्जनता, शौर्य, साहस, शालीनता, मैत्री, उदारता विषयों को अत्यधिक रोचक बनाकर प्रस्तुत किया गया है। इसके अध्ययन के द्वारा मनुष्य सहज में ही सदाचारी बन सकता है। सज्जनों की प्रशंसा की गयी है और मूर्खों की निन्दा । सत्संगति के माहात्म्य पर विस्तारपूर्वक विचार किया गया है। राजनीति को भी प्रस्तुत किया गया है। परोपकारियों की भूरि-भूरि प्रशंसा की गई है। उनके नीतिपरक निम्नलिखित श्लोक का अवलोकन करे -  
लोभश्चेदगुणेन किं पिशुनता यद्यस्ति किं पातकैः
सत्यं चेत्तपसा च किं शुचि मनो यद्यस्ति तीर्थेन किम्।
सौजन्यं यदि किं जनैः सुमहिमा यद्यस्ति किं मण्डनैः 
सद्विद्या यदि किं धनैरपयशो यद्यस्ति किं मृत्युना॥

**वैराग्यशतक \-** वैराग्यशतक में कवि ने तृष्णा के दोष, विषयों का परित्याग भोगों की अस्थिरता, काल की महिमा, आत्म नियंत्रण, नित्यानित्य वस्तूओं पर विचार, योगी पुरुषों के आचरण यदि विषयों पर प्रकाश डाला है। तृष्णा के विषय में वे इस प्रकार लिखते हैं कि अनेक प्रकार के दुर्गम प्रदेशों का मैंने भ्रमण किया परन्तु कुछ भी फल नहीं पाया। उच्च कुल का अभिमान छोड़कर धनी लोगों की निष्फल सेवा की। दूसरों के घरों पर बिना सम्मान के लोलुपतावश कौआ के समान भोजन किया, परन्तु हे तृष्णे ! तुम अब भी और बढ़ रही हो -  
भ्रान्तं देशमनेकदुर्गविषमं प्राप्तं न किञ्चित् फलं  
त्यक्तवाजाजातिकुलाभिमानमुचितं सेवा कृता निष्फला॥  
भुक्तं मानविवर्जितं परगृहेष्वपशङ्कया काकवत्  
तृष्णे जृम्भसि पापकर्मपिशुने नाद्यापि सन्तुष्यति।।

तृष्णा की निन्दा करते हुए कवि ने लिखा है कि तृष्णा तो बूढ़ी नहीं हुई परन्तु तृष्णा करते हुए हम ही बूढे हो गये -  
भोगा न भुक्ता वयमेय भुक्तास्तपो न तप्तं वयमेव तप्ताः।  
कालो न यातो वयमेव यातास्तृष्णा न जीर्णा वयमेव जीर्णाः॥

कवि ने संसार को क्षणभंगुर बतलाया है। वैभव और लक्ष्मी की निन्दा की है। ब्रह्मज्ञान में निष्ठा व्यक्त की है। कवि ने वृद्धावस्था के सहज स्वरूप को प्रस्तुत किया है -  
गात्रं संकुचितं गतिर्विगर्लिता भ्रष्टा च दन्तावली -  
दृष्टिर्नक्ष्यति वर्धते बधिरता वक्तं च लालायते।  
वाक्यं नाद्रियते च बान्धवजनो भार्या नश्रूषते  
हा ! कष्टं पुरुषस्य जीर्णवयसः पुत्रोऽप्यमित्रायते॥

इस प्रकार कवि ने अन्त में संसार की अनित्यता प्रमाणित कर शिवार्चन के द्वारा विरक्त होने का उपदेश दिया है।

#### प्रश्न\- भर्तृहरि ने कितने शतकों की रचना की? उनका वर्ण्य विषय क्या है?

अथवा  
**भर्तृहरि रचित शतकों की संख्या बताते हुए उनका नामोल्लेख कीजिए। प्रत्येक शतक के वर्ण्यविषय पर प्रकाश डालिए।**

**उत्तर-**

भर्तृहरि ने श्रृंगारशतक. नीतिशतक एवं वैराग्यशतक की रचना की है। महाकवि  भर्तृहरि की भाषा अत्यन्त सरल एवं प्राञ्जल तथा सशक्त है। भर्तृहरि ने श्रृंगारशतक में स्त्री प्रशंसा, सम्भोग वर्णन, कामिनी\- निन्दा, ऋतु वर्णन आदि विषय प्रस्तुत किये गये है जबकि नीतिशतक में नैतिक शिक्षा के सम्बन्ध में अप्रतिम ज्ञान प्राप्त होता है। इसमें विद्या एवं सञ्जनता, शौर्य, साहस, शालीनता, मैत्री, उदारता आदि विषयों को अत्यधिक रोचक बनाकर प्रस्तुत किया गया है। जिसके अध्ययन से मनुष्य सहज सदाचारी बन सकता है। यहाँ पर सज्जनों की प्रशंसा की गयी है तथा मूर्खो की निन्दा की गयी है।

विद्वानों ने भर्तृहरि की सात रचनायें मानी हैं\- (1) वाक्यपदीय (तीन काण्ड), (2) वाक्यपदीय टीका (1-2 काण्ड), (3) सुभाषित- त्रिशती (श्रृंगार-शतक, नीति-शतक और वैराग्य-शतक). (4) महाभाष्य दीपिका (महाभाष्य-टीका). (5) मीमांसा-भाष्य, (6) वेदान्त सूत्र - वृत्ति. (7) शब्द धातु-समीक्षा।

इन ग्रन्थों में वाक्यपदीय तथा सुभाषित-त्रिशती उनकी प्रख्यात मौलिक रचनायें है।

**वाक्यपदीय \-** यह व्याकरण का सुप्रसिद्ध ग्रन्थ है। इसमें तीन काण्ड हैं। इसमें स्फोट सिद्धान्त का सर्वांगपूर्ण विवेचन हुआ है। स्फोट को ब्रह्म माना गया है। शब्दों के उच्चारण के साथ चैतन्य का प्राकट्य होता है उसे ही स्फोट कहते हैं \- शुद्ध शब्दों के उच्चारण से पुण्य होता है।

**सुभाषित त्रिशती \-** इसमें तीन शतक होते हैं \- (1) श्रृंगारशतक (2) नीतिशतक (3) वैराग्यशतक।

**शृंगार\-शतक \-** श्रृंगार-शतक में स्त्री-प्रशंसा, संभोग-वर्णन, कामिनी-निन्दा, ऋतु-वर्णन आदि विषय प्रस्तुत हुए हैं। इसमें कवि ने जीवन की शृंगारमयी प्रवृत्तियो का सफल एवं शालीन विवेचन किया है। उन्होंने श्रृंगार को मायात्मक व्यापार माना है। सौन्दर्य मोहजन्य विकार है। स्त्रियों का अमृत मधु-मिश्रित विष है। इस शतक में कवि ने स्त्रियों के अनेकविध व्यापारों का वर्णन किया है। उदाहरणार्थ निम्नलिखित श्लोक को देखें -  
सम्मोहयन्ति मदयन्ति विडम्बयन्ति,  
निर्भर्त्सयन्ति रमयन्ति विषादयन्ति।  
एताः प्रविश्य सदयं हृदयं नराणां,  
कि नाम वामनयना न समाचरन्ति।

इसमें यह बतलाया गया है कि स्त्रियों की वाणी में तो अमृत रहता है परन्तु हृदय में तो विष भरा रहता है-  
मधु तिष्ठति वाचि योषितां हृदि हालाहलमेव केवलम्।  
अतएव निपीयतेऽधरो हृदय मुष्टिभिरेव तायते।।

अतएव कवि ने अन्त में यह शिक्षा दी है कि मानव को सांसारिक विषय वासनाओं का परित्याग कर भगवान शिव की भक्ति में लगना चाहिए। शिव भक्ति के द्वारा ही शाश्वत आनन्द की प्राप्ति संभव है।

**नीति\-शतक \-** नीति-शतक नैतिक शिक्षा का अप्रतिम ग्रन्थ रत्न है। इसमें विद्या, सज्जनता, शौर्य, साहस, शालीनता, मैत्री, उदारता विषयों को अत्यधिक रोचक बनाकर प्रस्तुत किया गया है। इसके अध्ययन के द्वारा मनुष्य सहज में ही सदाचारी बन सकता है। सज्जनों की प्रशंसा की गयी है और मूखों की निन्दा | सत्संगति के महात्म्य पर विस्तारपूर्वक विचार किया गया है। राजनीति को भी प्रस्तुत किया गया है। परोपकारियों की भूरि-भूरि प्रशंसा की गई है। उनके नीतिपरक निम्नलिखित श्लोक का अवलोकन करें  -  
लोभश्चेदगुणेन किं पिशुनता यद्यस्ति किं पातकैः  
सत्यं चेत्तपसा च कि शुचि मनो यद्यस्ति तीर्थेन किम्।  
सौजन्यं यदि किं बलेन महिमा यद्यस्ति किं मण्डनैः  
सद्विद्या यदि किं धनैरपयशो यद्यस्ति कि मृत्युना।।

**वैराग्य शतक -** वैराग्य-शतक में कवि ने तृष्णा के दोष, विषयों का परित्याग भोगों की अस्थिरता, काल की महिमा, आत्म नियंत्रण, नित्यानित्य वस्तुओं पर विचार, योगी पुरुषों के आचरण आदि विषयों पर प्रकाश डाला है। तृष्णा के विषय में वे इस प्रकार लिखते है कि अनेक प्रकार के दुर्गम प्रदेशों का मैंने भ्रमण किया परन्तु कुछ भी फल नहीं पाया। उच्च कुल का अभिमान छोड़कर धनी लोगों की निष्फल सेवा की। दूसरों के घरो पर बिना सम्मान के लोलुपतावश कौआ के समान भोजन किया, परन्तु हे तृष्णे !  
भ्रान्तं देशमनेकदुर्गविषमं प्राप्तं न किञ्चित् फलं  
त्यत्तवा जातिकुलाभिमानमुचितं सेवा कृता निष्फला।।  
भुक्तं मानविवर्जितं परगृहेष्वपशडू-या काकवत्  
तृष्णे जृम्भसि पापकर्मपिशुने नाद्यापि सन्तुष्यति।।

तृष्णा की निन्दा करते हुए कवि ने लिखा है कि तृष्णा तो बूढ़ी नहीं हुई परन्तु तृष्णा करते हुए हम ही बूढ़े हो गये \- भोगा न भुक्ता वयमेय भुक्तास्तपो न तप्तं वयमेव तप्ताः।  
कालो न यातो वयमेव यातास्तृष्णा न जीर्णा वयमेव जीर्णाः॥

कवि ने संसार को क्षणभंगुर बतलाया है। वैभव और लक्ष्मी की निन्दा की है। ब्रह्मज्ञान में निष्ठा व्यक्त की है। कवि ने वृद्धावस्था के सहज स्वरूप को प्रस्तुत किया है -  
गात्रं संकुचितं गतिर्विगर्लिता भ्रष्टा च दन्तावली -  
दृष्टिर्नक्ष्यति वर्धते बधिरता वक्तं च लालायते।  
वाक्यं नाद्रियते च बान्धवजनो भार्या नश्रूषते  
हा ! कष्टं पुरुषस्य जीर्णवयसः पुत्रोऽप्यमित्रायते।।

कवि संसार को क्षणभंगुर बताया है। वैभव और लक्ष्मी की निन्दा की है। ब्रह्मज्ञान में निष्ठा व्यक्त की है। अन्त में कवि ने संसार की अनित्यता प्रमाणित कर शिवार्चन के द्वारा विरक्त होने का उपदेश दिया गया है। इस प्रकार कवि ने अन्त में संसार की अनित्यता प्रमाणित कर शिवार्चन के द्वारा विरक्त होने का उपदेश दिया है।

#### प्रश्न\- महाकवि भर्तृहरि की भाषा शैली पर प्रकाश डालिए।

अथवा  
**भर्तृहरि की भाषा-शैली की समीक्षा करते हुए अलंकार एवं छन्द योजना पर अपने विचार प्रकट कीजिए।**

**उत्तर-**

महाकवि भर्तृहरि की भाषा शैली अत्यन्त ही सरल, सरस, रमणीय, स्वाभाविक एवं सुबोध है। पाठक सहसा ही कवि के भाव तक पहुँच सकता है। स्थान-स्थान पर मुहावरेदार भाषा का चुस्त प्रयोग हुआ है। कवि ने प्रायः प्रसाद गुण एवं वैदर्भी रीति को प्रश्रय दिया है। भाषा में कृत्रिमता तो आने ही नहीं पाई है। उदाहरणार्थ प्रसादगुण एवं वैदर्भी रीति में संगुम्फित निम्नलिखित श्लोकों का अवलोकन करें -  
रे रे चातक ! सावधानमनसा मित्र क्षणं श्रूयता-  
मम्भोदा बहवो हि सन्ति गगने सर्वेऽपि नैतादृशाः।  
केचिद् वृष्टिभिरार्द्रयन्ति वसुधां गर्जन्ति केचिद् वृथा  
यं यं पश्यति तस्य तस्य पुरतो मा ब्रूहि दीनं वचः॥  
क्वचित् पृथ्वीशय्यः क्वचिदपि च पर्यङ्क-शयनः  
क्वचिच्छाकाहारः क्वचिदपि च शल्योदनरुचिः।  
क्वचित कन्थाधारी क्वचिदपि च दिव्याम्बरधरो  
मनस्वी कार्यार्थी न गणयति दुःखं न च सुखम्॥  
विश्रम्य विश्रम्य वनद्रुमाणां  
छायासु तन्वी विचचार काचित्।  
स्तनोत्तरीयेण करोद्धृतेन  
निवारयन्ती शशिनो मयूखान्॥

श्रृंगारशतक में कवि ने विषयानुरूप गौडी रीति का भी प्रयोग किया है। परन्तु कवि की गौड़ी भी वैदर्भी से प्रभावित है अतएव हम यहाँ पाञ्चाली रीति मानने के पक्ष में हैं। उदाहरण के लिए निम्नलिखित श्लोक को देखें \- उन्मीलित्त्रिवलीतरङ्गनिलया प्रोत्तुंगपीनस्तन-  
द्वन्द्वेनोद्गतचक्रवाकयुगला वक्ताम्बुजोद्भासिनी।  
कान्ताकारधरा नदीयमभितः क्रूराऽत्र नापेक्षते  
संसारार्णवमज्जनं यदि तदा दूरेण सन्त्यज्यताम्॥

इस प्रकार हम कह सकते हैं कि महाकवि भर्तृहरि की भाषा अत्यन्त प्राञ्जल स्फीत एवं सशक्त है। उनकी रचना में कही भी कोई शब्द अनावश्यक रूप में नहीं प्रयुक्त हुआ है। सर्वत्र उनकी भाषा भाव का अनुसरण कर रही है। भाषा का माधुर्य एवं लालित्य नैसर्गिक है। यही कारण है कि कवि की भाषा पाठक को सहसा ही सम्मोहित कर देती है। उदाहरणार्थ निम्नलिखित श्लोक देखे -  
मात्सर्यमुत्सार्य विचार्य कार्य -  
मार्याः समर्यादमिदं वदन्तु।  
सेव्या नितम्बाः किम् भूधराणा -  
मुत स्मरस्मेरविलासिनीनाम्॥  

इस प्रकार हम देखते हैं कि महाकवि भर्तृहरि का भाषा पर पूर्ण अधिकार है। वे जहाँ जिस भाव को जिस रूप में प्रस्तुत करना चाहते हैं। भाषा उस भाव को उसी रूप में प्रस्तुत कर देती है। कवि के भाव-प्रकाशन में भाषा सूर्यप्रभा का कार्य करती है। उदाहरणार्थ निम्नलिखित श्लोक को देखा जा सकता है -  
एके सत्पुरुषाः परार्थघटकाः स्वार्थ परित्यज्य ये  
सामान्यास्तु परार्थमुद्यमभृतः स्वार्थाऽविरोधेन ये।  
तेऽमी मानुषराक्षसाः परहितं स्वार्थाय निघ्नन्ति ये  
ये तु घ्नन्ति निरर्थकं परहितं ते के न जानीमहे॥

**अलंकार \-** महाकवि भर्तृहरि की भाषा सरस एवं सरल है। उसमें कृत्रिमता का पूर्णतया अभाव है। कवि ने अनावश्यक शब्दों के द्वारा भाषा को दुरूह नहीं बनाया है। इसी प्रकार अनावश्यक वर्णनों को भी नहीं प्रस्तुत किया है। भाषा के अनुरूप ही अलङ्कारों का भी स्वाभाविक प्रयोग हुआ है। कवि ने अलङ्कारो के भार से अपनी कविता \- सुन्दरी को बोझिल नहीं बनाया है। वे सहज रूप में प्रस्तुत होकर उसके निसर्ग सौन्दर्य की श्रीवृद्धि कर रहे हैं। कवि का अलङ्कार प्रयोग 'किमिव हि मधुराणां मण्डन नाकृतीनाम्' महाकवि कालिदास की इस सदुक्ति को सर्वथा चरितार्थ कर रहा है। अनुप्रास, उपमा, उत्प्रेक्षा, रूपक, निदर्शना, दीपक, समुच्चय, प्रतिवस्तूपमा, दृष्टान्त, अन्योक्ति, परिसंख्या, विरोध, अप्रस्तुतप्रशंसा, अर्थान्तरन्यास तथा व्यतिरेत आदि अलङ्कारों का प्रयोग हुआ है। अर्थान्तरन्यास अलङ्कार से अलंकृत निम्नलिखित श्लोक देखें -  
जाड्यं धियो हरति सिञ्चति वाचि सत्यं  
मानोन्नति दिशति पापमपाकरोति।  
चेतः प्रसादयति दिक्षु तनोति कीर्ति  
सत्संगतिः कथय कि न करोति पुंसाम्॥

**छन्द -** कवि ने अपनी कविता को आह्लादिनी बनाने के लिए विविध प्रकार के छन्दों का प्रयोग किया है। उन्होंने विषयानुरूप छन्दों का प्रयोग किया है। छन्द कवि के भाव को अभिव्यक्त करने में सहायक सिद्ध हुए हैं। शार्दूलविक्रीडित, शिखरिणी, स्रग्धरा, वसन्ततिलका, आर्या, अनुष्टुप, हरिणी, मन्दाक्रान्ता, मालिनी, द्रुतविलम्बित, वंशस्थ, शालिनी, रथोद्धता, दोधक, छन्द प्रयुक्त हुए हैं। सर्वाधिक प्रयोग शार्दूलविक्रीडित छन्द का हुआ है। इसके पश्चात् शिखारिणी, तत्पश्चात् वसन्ततिलका, स्रग्धरा आदि आते है।  

#### प्रश्न\- नीतिशतक का मूल्यांकन कीजिए।

अथवा  
**भर्तृहरि के नीतिशतक की वर्तमान सन्दर्भ में क्या उपयोगिता है? अपने विचार प्रकट कीजिए।**  
अथवा  
**भर्तृहरि द्वारा रचित नीतिशतक की साहित्यिक समीक्षा कीजिये।**

**उत्तर-**

महात्मा भर्तृहरि रचित नीतिशतक अप्रतिम नीतिग्रन्थ है। इस लघुकाय ग्रन्थ में मनुस्मृति, महाभारत एवं पुराणों की गम्भीर नैतिकता प्रस्फुटित हुई है। कवि ने महत्त्वपूर्ण नैतिक विषयों पर गंभीर प्रकाश डाला है। विद्वज्जन प्रशंसा, अविवेकी पुरुष की निन्दा, विद्या का महत्व कलाकुशलता की महत्ता, सत्संगति तथा कवीश्वर की महिमा, मान और वीरता का निरूपण, मनस्वी पुरुषों की वृत्ति, धन की प्रशंसा, राजनीति का स्वभाव, भाग्य\-महिमा, गुरुजन का स्वभाव, महापुरुषों का स्वभाव, श्रेयोमार्ग, परोपकार प्रशंसा, सन्मित्र लक्षण, सत्पुरुषलक्षण, धैर्यप्रशंसा, शीलमाहात्म्य, कर्म की महिमा आदि विषयों पर सुन्दर विवेचन प्रस्तुत किया है। कवि मूर्ख व्यक्ति की हठधर्मिता पर प्रकाश डालता हुआ इस प्रकार लिखता है \- 'प्रयत्न करने से बालू से तेल निकाला जा सकता है। मृगतृष्णा से जल प्राप्त किया जा सकता है, खरगोश के भी सींग प्राप्त किये जा सकते हैं परन्तु कोई भी पुरुष मूढ व्यक्ति के हठी स्वभाव को नहीं मना सकता।

लभेत सिकतासु तैलमपि यत्नतः पीडय -  
न्पिवेच्च मृगतष्णिकासु सलिलं पिपासार्दितः।  
कदाचिदपि पर्यटञ्शशविषाणमासादये  
न तु प्रतिनिविष्टमूर्खजनचित्तमाराघयेत्॥

सामाजिक जीवन में उपयोगी अनेक शिक्षाओं को स्थान-स्थान पर प्रस्तुत किया है। एक पद्य में कहा गया है कि यदि मनुष्य के पास क्षमा है तो कवच रखने का कोई प्रयोजन ही नहीं, यदि क्रोध है तो शत्रुओं से क्या प्रयोजन, यदि सगे सम्बन्धी लोग हैं तो अग्नि से क्या प्रयोजन, यदि मित्र हैं तो उत्तम औषधियों से क्या प्रयोजन, यदि दुष्ट लोग हैं तो सापों से क्या प्रयोजन, यदि प्रशंसनीय विद्या है तो धन से क्या प्रयोजन, यदि लज्जा है तो आभूषणों से क्या प्रयोजन. यदि सुन्दर कविता करने की शक्ति है तो राज्य से क्या प्रयोजन -  
क्षान्तिश्चेत् कवचेन किं किमरिभिः क्रोधोऽस्ति चेदद् देहिनां  
ज्ञातिश्चेदनलेन कि यदि सुहृद्दिव्यौषधैः किं फलम्।  
कि सर्पेर्यदि दुर्जनाः किमु धर्नैर्विद्याऽनवद्या यदि  
व्रीडा चेत्किमु भूषणैः सुकविता यद्यस्ति राज्येन किम्॥  

#### प्रश्न\- धीर पुरुष एवं छुद्र पुरुष के लिए भर्तृहरि ने किन उपमाओं का प्रयोग किया है। उनकी सार्थकता स्पष्ट कीजिए।

**उत्तर-**

महात्मा भर्तृहरि ने अपने 'नीतिशतक' नामक लघुग्रन्थ में मनुस्मृति, महाभारत एवं पुराणों की गम्भीर नैतिकता को आधार बनाकर जो नीतिगत विचारों का संकलन किया है। नीतिशतक में एक साथ ज्ञानार्जन के लिए उपलब्ध है परन्तु इसमें विद्वानों की प्रशंसा, अविवेकी पुरुष की निन्दा विद्या का महत्व, गुरुजन का स्वभाव, सन्निमत्र\-लक्षण एवं धीर पुरुष की प्रशंसा, तथा छुद्र पुरुष की निन्दा के साथ\-साथ अन्य नीतिगत विषयों पर जन मानस का ध्यान आकर्षित किया है। कवि छुद्र पुरुष की हठधर्मिता पर प्रकाश डालते हुए कहता है\- "प्रयत्न करने पर बालू से भी तेल निकाला जा सकता है। मृग तृष्णा से जल प्राप्त किया जा सकता है। खरगोश के भी सींग प्राप्त किये जा सकते हैं। परन्तु कोई भी पुरुष छुद्र पुरुष के हठ धर्मिता वाले स्वभाव को नहीं बदल सकता है। यथा -  
लभते सिकतासु तैलमपि यत्नतः पीडय -  
न्पिबेच्च मृगतृष्णाकासु सलिलं पिवासर्दितः।  
कदाचिदपि पर्यटञ्शशाविषाणमासादये-  
नतु प्रतिनिविष्ट मूर्खजनचित्तमारा धयेत॥

उपर्युक्त आदि उपमायें छुद्र एवं धीर पुरुष आदि के विषय में यथार्थ होती है। समाज में इनकी सार्थकता तब सिद्ध हो जाती है। जब इसके अनुरूप वातावरण देखने को मिलता है। धीर पुरुष के विषय में कहते हुए भर्तृहरि ने लिखा है, कि यदि मनुष्य के पास क्षमा है, तो कवच का क्या प्रयोजन, यदि मित्र हैं तो औषधि का क्या प्रयोजन, आदि दुष्ट लोग हैं, तो सॉपों से क्या प्रयोजन यदि विद्या है तो धन से क्या प्रयोजन यदि लज्जा हैं तो आभूषणों का क्या प्रयोजन समाज में किसके प्रति किस प्रकार व्यवहार करना चाहिए इस विषय पर भर्तृहरि ने कहा है कि अपने लोगों पर उदारता सेवकों पर दया, दुर्जनों के साथ शठता, सज्जन के साथ प्रीति, राजाओं के प्रति नीति विद्वानों के प्रति सरलता आदि स्वभाव रखना चाहिए।

दुर्जन पुरुष के विषय में भर्तृहरि का कथन है कि विद्या से विभूषित होते हुए भी दुष्ट व्यक्ति का साथ नहीं करना चाहिए, उसी प्रकार जिस प्रकार मणि से विभूषित होने पर सर्प से लोग दूर रहते हैं क्योंकि सूर्य विषधर होता है। जो व्यक्ति धीर पुरुष होते हैं वह कभी भी विचलित होकर अपना मार्ग नहीं छोड़ते हैं कोई व्यक्ति चाहे निन्दा करें चाहे प्रशंसा करें, सम्पत्ति आये अथवा इच्छानुसार चली जाय, आज मृत्यु हो अथवा युगो के बाद हो परन्तु धीर पुरुष न्यायसंगत मार्ग से एक पम भी नहीं हटते है। अर्थात् विचलित नहीं होते हैं। इसी लिए कहा गया है कि -  
निन्दन्तु नीति निपुणाः यदि वा स्तुवन्तु  
लक्ष्मीः सामाविशतु गच्छतु वा यथेष्टम्।  
अद्यैव वा मरणस्तु युगान्तरे वा,  
न्यायात् पथः प्रविचलन्ति पदं न धीराः।

उक्त नीतिगत श्लोकों एवं किंवदन्तियों के माध्यम से भर्तृहरि ने धीरपुरुष एवं छुद्र पुरुष के लिए अनेकों उपमाओं से विभूषित किया है साथ ही जो नीतिगत मार्ग बताया है। वह आज के समाज के लिए अत्यन्त सार्थक सिद्ध होता है।

  

#### प्रश्न\- विद्या प्रशंसा सम्बन्धी नीतिशतकम् श्लोकों का उदाहरण देते हुए विद्या के महत्व को स्पष्ट कीजिए।

**उत्तर-**

नीतिशतक भर्तृहरि द्वारा लिखा गया एक नीतिगत काव्य है। जनश्रुतियों एवं अन्य साधनों के द्वारा ही भर्तृहरि के विषय में विद्वानों ने कुछ कहा है उसमें तथ्यों पर आधारित कुछ नहीं मिलता है। भर्तृहरि ने अपने नीतिशतक में प्रत्येक श्लोक में नीतिगत बातें बतायी हैं। नीतिशतक में भर्तृहरि जगत् को अनादि और अनन्त शब्द तथा ब्रह्म को विवर्त रूप में प्रस्तुत किया गया है। उस ब्रह्म की प्राप्ति वेदाभ्यास के द्वारा संभव है। अपने शतकों में भर्तृहरि ने वाक्य पद शामिल किये हैं। उसमें प्रेरणादायी नीतिगत बातें प्रतिभूति होती है।

विद्या के सम्बन्ध में भर्तृहरि ने जो बात नीतिशतक में कही है। वह तो यथार्थ सिद्ध होती है। विद्या मनुष्य का श्रेष्ठ आभूषण एवं स्वरूप है। यब अत्यन्त गुप्त धन है। विद्या भोग यश तथा सुख उत्पन्न करने वाली है। विद्या गुरुओं का भी गुरु है। विद्या विदेश यात्रा में बन्धु के समान है। विद्या परम देवता है। विद्या राजाओं में पूजित होती है। इसलिए विद्या को नीतिगत रूप से सर्वश्रेष्ठ बताया गया है।  
  
येषां न विद्या न तपो न दानं, ज्ञानं न शीलं न गुणो न धर्मः।  
ते मर्त्यलोके भवि भारभूता, मनुष्य रूपेण मृगाश्चरन्ति॥  
जिन मनुष्यों में न विद्या है न तप है। न दान है न ज्ञान है। न शील है न गुण है। धर्म से भी रहित है। ऐसे व्यक्ति पृथ्वी  पर पशु के समान भार स्वरूप हैं।

'साहित्य संगीतकला विहीन साक्षत्यशुः पुच्छविषाण हीनः।  
तृणं न खादन्नपि जीवमानस्तद्भागधेयं परम पशूनाम |  
नीतिशतक के अनुसार जो व्यक्ति संगीत साहित्य कला से विहीन है। वह तृण को न खाता हुआ भी बिना सींग और पूँछ के पशु के समान बताया गया है।

नीतिशतकम में महात्मा भर्तृहरि ने यह भी कहा है कि जिसके पास धन है वही कुलीन है। वही पंडित है। वह शास्त्रों का ज्ञाता है। गुणों को जानने वाला है। वही सुन्दर वक्ता है। वही दर्शनीय है क्योंकि समस्त गुण धन में विद्यमान होते हैं। यथा -  
यस्यास्ति वित्तं स नरः कुलीनः,  
स पण्डितः स श्रुतवान गुणज्ञः।  
स एव वक्ता स च दर्शनीयः  
सर्वैगुणाः कांञ्चनयाश्रयन्ति।।

उपर्युक्त श्लोकों के माध्यम से यह स्पष्ट होता है कि भर्तृहरि के नीतिशतक में श्लोकों के माध्यम से जो नीतिगत बातें बतायी गयी है। वह सार्थक और यथार्थवादी है। समयानुसार विद्या का प्रयोग एवं दुरुपयोग लोगो द्वारा किया जाता रहा है। परन्तु विद्या का महत्व हर जगह हर समय भाई के समान बताया गया है। यहाँ तक कि विद्या की तुलना किसी से नहीं की जा सकती है -  
विद्वत्वमं च नृपत्वम् च नैप तुत्यं कदाचन,  
स्वदेशे पूज्यते राजा विद्वान सर्वम पूज्यते।

इस तरह विद्या रूपी धन सर्वश्रेष्ठ बताया गया है। जो नीतिशतक में श्लोकों में पूर्ण यथार्थ के रूप में भी परिलक्षित होता है।

#### प्रश्न\- भर्तृहरि की काव्य रचना का प्रयोजन की विवेचना कीजिए।

**उत्तर-**

नीतिशतक भर्तृहरि द्वारा लिखा गया एक नीति ग्रन्थ है। जिसका प्रमुख उद्देश्य है महत्वपूर्ण शिक्षा प्राप्त करना। भर्तृहरि ने अपने सम्पूर्ण काव्य में काव्य प्रयोजन व्यक्ति को शिक्षित करने से प्रदर्शित किया है तथा यह बताया है कि मूर्ख होना अभिशाप है, क्योंकि कठिन से कठिन कार्य सरल हो सकता है, परन्तु मूर्ख व्यक्ति को सन्मार्ग पर ले जाना असम्भव है। संसार में सबकी दवा है, परन्तु मूर्ख व्यक्ति की कोई औषधि नहीं है। विद्या से रहित मनुष्य पशु के समान है। विद्वता को कोई नष्ट नहीं कर सकता है। भर्तृहरि ने मानव जीवनोपयोगी अनेक शिक्षाओं को प्रस्तुत किया है। भर्तृहरि का काव्य रचना का प्रमुख आधार अध्ययन, बोध आचरण है। जिसके प्रचार से मानव समाज सध्य में ही कल्याण प्राप्त कर होता है।

भर्तृहरि की भाषा अत्यन्त सरल, सरस एवं सुबोध है। पाठक सहसा ही कवि के भाव तक पहुँच जाता है। अपने अपने काव्य में प्रसाद गुण एवं वैदर्भी रीति को प्रश्रय दिया है। भर्तृहरि का भाषा पर पूर्ण अधिकार है। भाव के प्रकाशन में भाषा सूर्य प्रथा का कार्य करती है। अलंकार, छन्द, रस एवं पद लालित्य आपकी धरोहर है। आपके काव्य में विशेष रूप से यह शिक्षा प्राप्त होती है कि जो व्यक्ति विपत्ति के समय अपने गुरुजनों को छोड़कर अपनी रक्षा में लग जाता है। उसी प्रकार जैसे पिता हिमालय को छोड़कर मैनाक पर्वत समुद्र में छिप गया था। आज वह विपत्ति मे स्वयं है। परन्तु हिमालय स्वतंत्र है।

इस प्रकार से भर्तृहरि का काव्य प्रयोजन व्यक्ति को शिक्षा प्रदान करता है।

#### प्रश्न\- भर्तृहरि के काव्य सौष्ठव पर एक निबन्ध लिखिए।

अथवा  
**'नीतिशतकम्' में वर्णित सज्जन के स्वरूप पर प्रकाश डालिए।**

उत्तर-

भर्तृहरि द्वारा लिखा गया 'नीतिशतक एक नीति ग्रन्थ है। जिसका प्रमुख उद्देश्य हे महत्वपूर्ण शिक्षा प्राप्त करना, अपने सम्पूर्ण काव्य में भर्तृहरि ने व्यक्ति को शिक्षित करने के माध्यम से काव्य सौष्ठव को चरमोत्कर्ष पर पहुँचाया है तथा यह बताया गया है कि मूर्ख होना अभिशाप है। क्योंकि कठिन से कठिन कार्य सरल हो जाता है। परन्तु मूर्ख व्यक्ति को सन्मार्ग पर लाना असम्भव है। संसार में सबकी दवा है परन्तु मूर्ख व्यक्ति को समझाने की कोई औषधि नहीं है। विद्या से रहित व्यक्ति पशु के समान है। विद्वता को कोई नष्ट नहीं कर सकता है। भर्तृहरि ने मानव जीवनोपयोगी अनेक शिक्षाओं को प्रस्तुत किया है। भर्तृहरि का 'काव्य रचना' का प्रमुख आधार अध्ययन बोध, आचरण है जिसके प्रचार से मानव समाज कल्याण प्राप्त कर सकता है। भर्तृहरि का काव्य सौष्ठव पूर्ण रूप से नैतिक शिक्षा पर आधारित है। पाठक सहर्ष कवि के भाव तक पहुँच जाता है। उन्होंने अपने काव्य में प्रसाद गुण एवं वैदर्भी रीति को ही प्रमुख रूप से प्रश्रय दिया है। भाषा पर पूर्ण रूप से भर्तृहरि का अधिकार है भाव के प्रकाशन में भाषा सूर्य की तरह कार्य करती है। अलंकार, छन्द, रस एवं पद लालित्य भर्तृहरि के काव्य की धरोहर है। आपके काव्य में विशेष रूप से यह शिक्षा प्राप्त होती है कि जो व्यक्ति विपत्ति के समय गुरुजनों को छोड़कर मैनाक पर्वत समुद्र में छिप गया है। आज वह विपत्ति में स्वयं है। परन्तु हिमालय स्वतंत्र है।

भर्तृहरि का काव्य सौष्ठव अपने चरमोत्कर्ष पर तीनों शतकों में व्याप्त नीतिगत कथाओं के कारण है। क्योंकि जो सुझाव, शिक्षा, ज्ञान, धर्म, ग्रन्थ आदि तीनों शतकों में भर्तृहरि ने समायोजित किया है वह बेजोड़ है। यही कारण है कि नीतिशतक में भर्तृहरि ने जो वाक्य लिखा है। वह अनुकरणीय है जबकि उन्होंने प्रेरणादायी वाक्यों में यह बताने का भी प्रयास किया है कि स्वार्थी लोगों के द्वारा किसे क्या उपमा दी जाती है।  
यथा -  
यस्यास्ति वित्तं स नरः कुलीनः  
स पण्डितः स श्रुतवान् गुणज्ञः।  
स एव वक्ता स चं दर्शनीयः,  
सर्वेगुणाः काञ्चनमाश्रयन्ति।।

यही कारण है कि नीतिशतक एक नीति ग्रन्थ हितोपयोगी, लोककल्याणकारी एवं सर्वग्राह्य ग्रन्थ है। नीतिशतक पूर्ण रूप से सामाजिकता का एक अस्त्र है। लोक व्यवहार का दर्पण है, नीति की समालोचना है। अत: यह नीतिशतक समाज के लिए औषधि के समान है।

भर्तृहरि का नीतिशतक इसलिए और निखर जाता है क्योंकि इसमें विद्या, सज्जनता, शौर्य, साहस, शालीनता, मैत्री, उदारता आदि विषयों को अत्यधिक रोचक बनाकर प्रस्तुत किया गया है। नीतिशतक के अध्ययन से ही मनुष्य स्वाभाविक रूप से सज्जन बन जाता है। भर्तृहरि ने श्रृंगार को मायात्मक व्यापार माना है। सौन्दर्य मोह का कारण माना है। मनुष्य सदाचारी बनकर अवश्य ही सन्मार्ग को प्राप्त कर सकता है। यहाँ पर सज्जनों की प्रशंसा एवं मूर्खो की निन्दा की गयी है। सत्संगति की महानता पर विस्तारपूर्वक विचार किया गया है। परोपकारियों की भूरि-भूरि प्रशंसा की गयी है। इनका 'काव्य सौष्टव' अपने आप में अनुकरणीय है। इन्होंने अपने ग्रन्थ में ज्ञान का आभूषण शक्ति, वाणी का संयम, ऐश्वर्य का सज्जनता, शास्त्र का विनम्रता प्रभुता का निश्छलता को बताया है, परन्तु समस्त गुणो का कारण शील सभी का आभूषण है। सम्पूर्ण भर्तृहरि का ग्रन्थ पढ़ने से उनका काव्य एवं उनका नीतिगत ज्ञान, सुझाव आदि हमें यह शिक्ष प्रदान करते है कि वास्तव में नीतिशतक काव्य सौष्ठव से परिपूर्ण एक नीतिगत ग्रन्थ है।

#### प्रश्न\- भारतीय षड् दर्शनों के नाम व उनके प्रवर्तक आचार्यों के नाम लिखिये।

**उत्तर-**

|     |     |
| --- | --- |
| **दर्शन** | **प्रवर्तक आचार्य** |
| सांख्य दर्शन  <br>योग दर्शन  <br>न्याय दर्शन  <br>वैशेषिक दर्शन  <br>पूर्वमीमांसा दर्शन  <br>उत्तरमीमांसा (वेदान्त) दर्शन | कपिल  <br>पतञ्जलि  <br>गौतम  <br>कणाद  <br>जैमिनि  <br>बादरायण |

#### प्रश्न\- 'संज्ञा प्रकरण किसे कहते हैं?

**उत्तर-**

**संज्ञा प्रकरण -** 'सञ्ज्ञायतेऽनया इति सञ्ज्ञा' अर्थात् जिसके द्वारा किसी वस्तु (पदार्थ या प्राणी) को अच्छी प्रकार जाना जाये उसे सञ्ज्ञा कहते हैं। सञ्ज्ञा का प्रचलित अर्थ 'नाम है। वस्तुतः व्यवहारजगत् में सञ्ज्ञा या नाम विशेष सहायक होता है। इसीलिए व्याकरण के क्षेत्र में भी विविध सञ्ज्ञाओं का विधान किया गया है, जैसे\- गुण, वृद्धि, इत्. सवर्ण, टि, घु आदि। सञ्ज्ञा के कारण व्यवहार जगत् की भाँति ब्याकरण में भी प्रयत्नलाघव होता है।

सञ्ज्ञा प्रकरण में व्याकरण की कतिपय सञ्ज्ञाओं का विवेचन किया गया है। विशेषतया सन्धि के लिए उपयुक्त सञ्ज्ञाओं का कथन इस प्रकरण में किया गया है। अतएव अन्य कार्यों का निर्देश करने वाली 'टि', 'घु' आदि अनेक सञ्ज्ञायें सञ्ज्ञा प्रकरण के अन्तर्गत नहीं आयी हैं। इस प्रकरण में जिन सञ्ज्ञाओं का विधान किया गया है वे हैं\- इत, लोप प्रत्याहार (अण्, अच, हल् आदि), ह्रस्व, दीर्घ, प्लुत, उदात्त, अनुदात्त, स्वरित, अनुनासिक, सवर्ण, संहिता, संयोग और पद। उपदेश, उदित, आदि व्याकरण के पारिभाषिक शब्द हैं, इसकी भी स्थिति सञ्ज्ञा की ही भाँति है।

#### प्रश्न\- माहेश्वर सूत्र या अक्षरसाम्नाय लिखिये।

अथवा  
**माहेश्वर सूत्र क्या है? इनमें कुल कितने प्रत्याहार बनते हैं? किन्हीं दो को उदाहरण देकर समझाइए।**

**उत्तर-**

अइउण् 1। ऋलृक 2। एओड् 3 | ऐऔच् 4। हयवरट् 5। लण 6। ञमङणनम् 7। झभञ् 8। घढधष् 9। जबगडद‍ 10। खफछठथचटतव् 11। कपय् 12। शषसर् 13। हल् 14।

**टिप्पणी-** सम्पूर्ण व्याकरण सूत्र शैली में लिखा गया है। प्रस्तुत 14 सूत्र लौकिक देवनागरी वर्णमाला की भाँति क्रमश: स्वर तथा व्यञ्जन वर्णों का कथन करते हैं। किन्तु इन सूत्रों में प्रचलित वर्णमाला (कवर्ग, चवर्ग आदि) का क्रम भिन्न है। यह क्रमभेद व्याकरण को अति संक्षिप्त कर देने के उद्देश्य से आवश्यक है। इन सूत्रों के अन्त में लगे ण, कृ. ङ आदि (अनुबन्ध) अक्षरों का होना इन सूत्रों की दूसरी विशेषता है। व्याकरण के क्षेत्र में इन चौदह सूत्रों का अद्वितीय महत्व स्वीकार किया गया है, क्योंकि ये वर्णमाला होने के साथ साथ पाणिनीय व्याकरण में सूत्रनिर्माणार्थ सुद्रढ़ आधारभूमि हैं। अण्, अच् आदि, जिन्हें प्रत्याहार कहा जाता है, की सिद्धि इन्हीं सूत्रो से होती है। प्रत्याहार सिद्ध करने की विधि 'आदिरन्त्येन' सूत्र में बतायी गयी है। प्रत्याहार बनाने में उपयोगी होने से इन 14 सूत्रों को प्रत्याहार सूत्र भी कहा जाता है। वर्णों को विशेष क्रम में निर्देश करने से ये वर्णक्रम-बोधक सञ्ज्ञा सूत्र माने जाते हैं।

भगवान महेश्वर (शिव) की कृपा से पाणिनि को ये सूत्र प्राप्त हुए, अतएव इनका नाम माहेश्वरसूत्र है। यह आख्यान है कि पाणिनि ने भगवान शिव को आराधना से प्रसन्न किया। भगवान के डमरू निनाद से पाणिनि को 14 सूत्रों का उपदेश प्राप्त हुआ। नन्दिकेश्वर के निम्नांकित पद्य में इसका वर्णन इस प्रकार है -  
नृत्तावसाने नटराजराजो ननाद ढक्कां नवपञ्चवारम्।  
उर्द्धर्तुकामः सनकादिसिद्धानेतद्विमर्शे शिवसूत्रजालम्।

पाणिनीय शिक्षा से भी उक्त आख्यान की पुष्टि होती है।

येनाक्षत्रसमाम्नायमधिगम्य महेश्वरात्।  
कृत्सेन व्याकरणं प्राक्तं तस्मै पाणिनये नमः॥

इन सूत्रों को अक्षरसमाम्नाय अथवा वर्णसमाम्नाय भी कहते हैं। 'समाम्नाय' पद से इन सूत्रों की वेदवत् पवित्रता तथा भगवत् कृपा से प्राप्ति व्यञ्जित होती है।

माहेश्वर सूत्रों से 42 प्रत्याहार बने हैं। "आदिरन्त्येन संहिता" सूत्र से इनका निर्माण होता है। अर्थात् पूर्ववर्ती किसी भी वर्ण के आगे परवर्ती इत्संज्ञक वर्ण जोड़ देने पर प्रत्याहार बनता है।  
उदाहरण -  
1\. अक् =  अ इ उ ऋ लृ।  
2\. इक् = इ उ ऋ ऌ।  
  

#### प्रश्न\- निम्नलिखित सूत्रों की व्याख्या कीजिए \- इति माहेश्वराणि सूत्राणि, इत्संज्ञा, ऋरषाणां मूर्धा, हलन्त्यम् ,**अदर्शनं लोपः आदि**

**उत्तर -**

**इति माहेश्वराणि सूत्राणि**

**व्याख्या -** यह शिवजी से आये हुए (सूत्राणि) चौदह सूत्र (अणादि) अण् अक आदि  (संज्ञार्यादनि) संज्ञा के निमित्त है जो अहिरन्त्येनसहेता सूत्र से सिद्ध होती है।

**इत्संज्ञा**

**व्याख्या \-** यह एक ऐसी संज्ञा है जिसके द्वारा विभिन्न अनुबन्धों को लुप्त होने योग्य बनाया जाता है। क्रमश: (i) सर्वप्रथम उपदेश अर्थात पाणिनि आदि के उच्चारण में जो हल सबसे अन्त में होता है उसकी 'इत्संज्ञा' होती है। (ii) तथा उस इत्संज्ञा' हल की जिसका श्रवण तो होता है परन्तु इत्संज्ञा' होने के कारण इसकी लोप संज्ञा हो जाती है। (iii) फिर 'हलन्त्यम्' उपदेशेजनुनासिक 'इत्' इत्यादि सूत्रों से जिसकी 'इत्सज्ञा' हो चुकी है उसका लोप हो जाता है। यथा अण प्रत्याहार में ण' की, 'तिप' में 'प' की और 'सुप' में जो अन्तिम हल तथा उपदेश अवस्था वाले 'अच ́ भी मिलते है उनकी भी 'इत्संज्ञा' इसी तरह होती है।

**ऋरषाणां मूर्धा**

ऋ अठारह प्रकार का है \- (टु) ट वर्ग ट ठ ड ढ ण (रषाणाम्) र और ष का (मूर्धा) मूर्द्धा स्थान है।

**हलन्त्यम्**

**अनुवाद -** उपदेश की अवस्था में अन्तिम हल् वर्ण इत्सञ्ज्ञा वाला होता है।  
**व्याख्या \-** सूत्र में हल् तथा अन्त्यम् दो प्रथमान्त पद हैं। इन दो पदों से सूत्र का भाव स्पष्ट नहीं हो पाता। सूत्रार्थ को स्पष्ट करने के लिए 'उपदेशेऽजनुनासिक' इत् सूत्र से 'उपदेशे' तथा 'इत्' इन दो पदों की अनुवृत्ति करने पर सूत्र का अर्थ स्पष्ट होता है। यह सूत्र 'इत्' नामक सञ्ज्ञा का विधान करता है। अतः इसे इत्सञ्ज्ञा विधायक सूत्र कहा जाता है। 'हल्' प्रत्याहार है। उससे हयवरट् के 'ह' से लेकर 'हल्' सूत्र के 'ल' के बीच वाले वर्णों अर्थात् समस्त व्यञ्जन वर्णों का बोध होता है।

**अदर्शनं लोपः**

**अनुवाद \-** विद्यमान का, न दिखाई पड़ना, लोप इस सञ्ज्ञा वाला होता है।  
**व्याख्या \-** यह लोप संज्ञा का विधान करने वाला सूत्र है। व्याकरण दर्शन के अनुसार शब्द नित्य हैं। वे कभी नष्ट नहीं होते। यदि यहाँ लोप का अर्थ नष्ट होना माना जाये तो शब्दों की नित्यता का सिद्धान्त बाधित हो जाता है। अतः यहाँ लोप का अर्थ अदर्शन = न दिखाई पडना माना गया है। अदर्शन से अभिप्राय वर्णों की अश्रूयमाणता से है अर्थात् जिन वर्णों की लोप सञ्ज्ञा होती है उनका ग्रहण (बोध) नहीं किया जाता है। लुप्त वर्ण रहते तो हैं पर व्यवहार में उनका ग्रहण नहीं होता जैसे \- अइउण का ‍ वर्ण रहता है पर लोप होने के बाद उसका बोध नहीं होता। वृत्ति में आये हुए 'प्रसक्तस्य' पद का अर्थ 'स्थानस्य' है। स्थानेऽन्तरतम 1\. 1. 50 सूत्र से 'स्थाने' पद की अनुवृत्ति करके उसे षष्ठ्यन्त रूप 'स्थानस्य' में परिणत कर यहाँ वृत्ति में जोड़ा गया है। दर्शन शब्द भी यहाँ पर्यायवाची है। शब्द का ज्ञान श्रवण ही है अतः यहाँ 'प्रसक्तस्य अदर्शनम्' का अर्थ हुआ वर्तमान शब्द के श्रवण का अभाव।

**तस्य लोपः**

**अनुवाद -** इस इत्सञ्ज्ञक वर्ण का लोप होता है।  
**व्याख्या \-** सूत्र में 'आया' 'तस्य' पद सभी इत्सञ्ज्ञक वर्णों का वाची है। जिस वर्ण की इत्सञ्ज्ञा 'हलन्त्यम्' आदि किसी भी सूत्र से की गयी हो उसका इस सूत्र से लोप होता है। इत्सञ्ज्ञा विधायक सूत्र निम्नाङ्कित हैं -  
1 हलन्त्यम्।  
2\. उपदेशोऽजनुनासिक इत्।  
3\. आदिर्जिंटुडवः।  
4\. षः प्रत्ययस्य।  
5\. चुटू।  
6\. लशक्वतद्धिते।

**आदिरन्त्येन सहेता**

**अनुवाद -** अन्तिम, इत्सञ्ज्ञक वर्ण के सहित, (उच्चार्यमाण) प्रथम वर्ण, मध्यवर्ती वर्णों का स्वस्य च = और अपना अर्थात प्रथम वर्ण का भी बोधक होता है।  
**व्याख्या \-** इस सूत्र से प्रत्याहारों की सिद्धि होती है। यह प्रत्याहार संज्ञा विधायक सूत्र है। अण आदि 42 प्रत्याहार इससे सिद्ध होते हैं। इस प्रकार अण्. अक आदि संज्ञा करने वाला यही सूत्र है। जैसे अ और च् = अच् संज्ञा है तथा बीच वाले वर्ण इ उ ऋ लृ ए. ओ. ऐ ओ संज्ञा हैं। अ का अर्थात् प्रत्याहारों के आदि वर्ण का भी इसमें ग्रहण हो जाये इस हेतु यहाँ 'स्वरूपं शब्दस्याशब्दसंज्ञा सूत्र से स्वं पद की अनुवृत्ति होती है और षष्ठ्यन्त (स्वस्य) रूप से वह यहाँ जोड़ा जोता है। इस प्रकार सूत्र का पूर्वोक्त अर्थ स्पष्ट होता है।  
**प्रत्याहार \-** प्रत्याहिन्ते संक्षिप्यन्ते वर्णाः यत्र स प्रत्याहार, अर्थात् जिससे वर्णों को संक्षिप्त कर दिया जाये उसे प्रत्याहार कहते हैं। प्रत्याहार के द्वारा सक्षेप में (दो अक्षरों के द्वारा) अधिक से अधिक वर्णो का कथन होता है। प्रत्याहार में दो वर्ण होते है। दूसरा वर्ण तो उस चौदह सूत्रों का कोई अन्तिम वर्ण नहीं होता है, पर उसका आदि (प्रथम) वर्ण इन सूत्रों का आदि अथवा मध्यवर्ती वर्ण होता है, जैसे\- अचु प्रत्याहार का आदि (प्रथम) वर्ण 'अ' तो अइउण सूत्र का आदि वर्ण है किन्तु इक प्रत्याहार का आदि वर्ण इ अइउण का मध्यवर्ती वर्ण 'अ' व्यञ्जन न होकर स्वर है तथा वह सूत्र का अन्तिम वर्ण नहीं है। इस प्रकार निर्मित प्रत्याहार में इत्सञ्ज्ञक वर्णों को छोड़कर उनके दोनों अक्षरों के बीच में आये सभी वर्णों का परिगणन होता है।

**ऊकालोऽज्झस्व \- दीर्घ-प्लुतः**

**अनुवाद \-** (हस्व उकार) उ, (दीर्घ उकार) ऊ. (प्लुत उकार) ऊ 3 (की सन्धि से बने ऊ के प्रथमा बहुवचन में 'व' होता है)। उन तीनों उकारों के उच्चारण काल के समान काल हो जिस अच् (स्वर) का वह अच क्रम से ह्रस्व, दीर्घ तथा प्लुत सञ्ज्ञक होता है।  
**व्याख्या \-** उ \+ ऊ \+ ऊ 3 की सवर्ण दीर्घ सन्धि करने से ऊ रूप होता है। 'ऊ' का प्रथमा बहुवचन में 'व' रूप होता है तथा षष्ठी बहुवचन में चाम्। इन दोनों का सूत्रवृत्ति में निर्देश है। सूत्रगत 'ऊकाल' शब्द का समास विग्रह है वा काल इव कालो यस्य सः। जैसे मृगस्य अक्षिणी इव अक्षिणी यस्याः सा मृगाक्षी ऊकाल' का 'ऊ' लाक्षणिक पद है। स्वोच्चारणकाल (स्व = उ) अर्थ में यह लक्षणा है।

यह ह्रस्व, दीर्घ तथा प्लुत सज्जा का विधायक सूत्र है। इस सूत्र का स्पष्ट अर्थ है\- ह्रस्व उकार के उच्चारण में जितना समय लगता है उतना समय जिस अच् (स्वर) में लगे उसे ह्रस्व, दीर्घ उकार के उच्चारण में जितना समय लगता है, उतना समय जिस अच् (स्वर) के उच्चारण में लगे उसे दीर्घ तथा प्लुत उ के उच्चारण में जितना समय लगता है उतना समय जिस अच् (स्वर) के उच्चारण में लगे उसे प्लुत कहते हैं।"

इस सूत्र से एकमात्रिक (एक मात्रा वाले) स्वर की ह्रस्व, द्विमात्रिक (दो मात्रा वाले) की दीर्घ तथा त्रिमात्रिक (तीन मात्रा वाले) स्वर की प्लुत सञ्ज्ञा होती है। चुटकी बजाने या पलक गिराने में जितना समय लगता है उतने ही समय का नाम मात्रा है। यहाँ तीन शब्द का अर्थ है 'अनेक, अतः चार या उससे भी अधिक मात्रा वाले स्वर को भी प्लुत कहा जाता है। मात्रा शब्द का अर्थ है 'अंश'। अतः समय का वह अश जिसमें एक स्वर उच्चारित हो जाये, मात्रा है।

उदात्त\-अनुदात्त\-स्वरित का प्रयोग वेद में प्राप्त होता है। इन्हें चिह्नों द्वारा दिखाया जाता है। अनुदात्त स्वर के नीचे पड़ी रेखा (\-) होती है तथा स्वरित स्वर के ऊपर खड़ी रेखा (।) होती है। उदात्त स्वर का कोई चिह्न नहीं होता है जैसे उदात्त \- अ, इ। अनुदात्त \- अ, इ। स्वरित \- अ इ । उदात्त आदि के द्वारा एक स्वर के नौ भेद होते हैं. जैसे -  
(1) ह्रस्व उदात्त अ, (2) ह्रस्व अनुदात्त अ, (3) ह्रस्व स्वरित अ, (4) दीर्घ उदात्त आ, (5) दीर्घ अनुदात्त आ, (6) दीर्घ स्वरित आ, (7) प्लुत उदात्त अ 3, (6) प्लुत अनुदात्त अ 3, (6) प्लुत स्वरित अ 3।

**मुखनासिकावचनोऽनुनासिकः**

**अनुवाद \-** मुख के साथ नासिका के द्वारा उच्चरित होने वाले अक्षर अनुनासिक सञ्ज्ञक होते हैं।  
**व्याख्या \-** यह सूत्र अनुनासिक-सञ्ज्ञा विधायक है। वर्णों का उच्चारण मुख से तो होता ही है पर किन्ही वर्णों के उच्चारण में मुख के साथ नासिका का भी सहयोग होता है। इस प्रकार वर्णों के अनुनासिक और अननुनासिक (= निरनुनासिक) दो वर्गीकरण हो जाते हैं। नासिका के सहयोग से उच्चरित वर्ण अनुनासिक तथा इससे भिन्न वर्ण अनुनासिक कहे जाते हैं। ञ, म, ड, अॅ, कॅ आदि अनुनासिक हैं।

अ, इ, उ, ऋ इन चारों स्वर वर्णों में प्रत्येक के अठारह भेद होते हैं। लृ इस स्वर के बारह भेद होते हैं क्योंकि यह दीर्घ नहीं होता है। एचों (ए. ओ, ऐ, औ) के भी बारह भेद होते हैं क्योंकि वे सभी ह्रस्व नहीं होते।

**ऊकालोज् \-** 0 सूत्र से लेकर इस सूत्र (मुखनासिकाव - 0) तक पांच सञ्ज्ञा विधायक सूत्रों में वर्णों के भेद बताये गये हैं। वर्णभेद के आधार पर निम्नांकित हैं - 1. मात्रा पर आधारित भेद (ह्रस्व दीर्घ प्लुत) 2. वर्णोच्चारण स्थान पर आधारित भेद (उदात्त-अनुदात्त स्वरित), 3. नासिका के सहयोग पर आधारित भेद (अनुनासिक-अननुनासिक)।

**तुल्यास्यप्रयत्नं सवर्णम्**

**अनुवाद \-** तालु आदि वर्णोच्चारण स्थान और आभ्यन्तर प्रयत्न, ये दोनों जिस वर्ण का, जिस वर्ण के साथ मिलते हों, उन वर्णों की परस्पर सवर्णसञ्ज्ञा (नाम) होती है।

**व्याख्या -** यह सवर्ण संज्ञा विधायक सूत्र है। सूत्र का तात्पर्य समझने के लिए तुल्यास्य प्रयत्न का जान लेना आवश्यक है \- 'आस्ये' \- मुखे भवम् आस्यम् = स्थानम्। प्रकृष्टः प्रारम्भिको वा यत्नः प्रयत्नः आभ्यन्तरप्रयत्नः। तुल्यं च तुल्यश्च तुल्यौ। तुल्यौ आस्यप्रयत्नौ यस्य = वर्णसमूहस्य तत् तुल्यास्य प्रयत्नम्।

जब हम किसी वर्ण का उच्चारण करना चाहते हैं, तब बुद्धि से उसके उच्चारण का निश्चय होता है। निश्चय होते ही मन जठराग्नि को प्रदीप्त करता है और जठराग्नि सद्यः ही वायु को प्रेरित करती है। वायु नाभिस्थल से ऊपर उठकर मूर्धा (ब्रह्माण्ड) में टकरा जाती है और शीघ्र ही लौटकर मुख से बाहर निकलती विभिन्न उच्चारण स्थानों में टकराने के कारण विभिन्न वर्णों को उत्पन्न करती है। वर्णों के उच्चारण स्थान आगे निर्दिष्ट हैं।

**आभ्यन्तर प्रयत्न \-** वर्णों का उच्चारण करते समय विशेष प्रकार का प्रयत्न (प्रयास) करना आवश्यक होता है। कुछ प्रयत्न मुख के भीतर से किये जाते है। इन्हीं प्रयत्नों को आभ्यन्तर प्रयत्न कहा जाता है। आभ्यन्तर = भीतरी अर्थात् मुख के भीतर का प्रयत्न = प्रयास। आभ्यन्तर प्रयत्न पाच प्रकार के होते हैं, जिनका वर्णन आगे हैं। मुख के बाहर से किये गये प्रयत्न बाह्य प्रयत्न कहे जाते हैं जैसे मुख का खुलना (विवार) बाह्य प्रयत्न है। इसका वर्णन भी आगे है। सवर्ण राज्ञा में केवल आभ्यन्तर प्रयत्नों का ही उपयोग होता है। आभ्यन्तर प्रयत्न का अनुभव उच्चारणकर्ता ही कर सकता है तथा बिना इसके बाह्य प्रयत्न निष्फल होते हैं। इसी कारण इसे प्रकृष्ट = श्रेष्ठ यत्न कहा जाता है। सवर्ण होने के लिए निम्नाङ्कित नियम आवश्यक हैं.  
(अ) दोनो वर्णों के उच्चारण स्थान समान हों।  
(ब) दोनों के आभ्यन्तर प्रयत्न एक समान हों।

इस नियम के अनुसार क् ड् की सवर्ण संज्ञा अप्राप्त है क्योंकि ड का स्थान नासिका भी हैं

ड् 'क' का उच्चारण स्थान नासिका नहीं है। पर यहाँ मुख के भीतर वाले स्थानों तथा प्रयत्नों की समानता ही उपेक्षित है। अतः क ड़, की सवर्ण सञ्ज्ञा हो जाती है। इ. ए की सवर्ण सञ्ज्ञा नहीं होती है क्योंकि ए का स्थान 'कण्ठ तालु' है पर इ का केवल तालु। ए ओ की तथा ऐ औ की भी सवर्ण सञ्ज्ञा हो सकती है पर होती नहीं क्योंकि 'एओड़ से भिन्न 'ऐऔच्' सूत्र बनाया गया है।  
**ॠ और लृ वर्णों की परस्पर सवर्ण सञ्ज्ञा कहनी चाहिए।**  
**विमर्श \-** स्थान भिन्न होने के कारण इन दोनों वर्णों की सवर्ण सञ्ज्ञा प्राप्त नहीं थी पर 'तवल्कार' आदि प्रयोगों की सिद्धि के लिए दोनों की सवर्ण सञ्ज्ञा आवश्यक है, अतः वार्तिककार ने सवर्ण संज्ञा के लिए वार्तिक की रचना की।

**अकुहविसर्जनीयानां कण्ठः**  
**अर्थ\-** अ. कु = क वर्ग, है तथा विसर्जनीय = विसर्ग का उच्चारण स्थान कण्ठ है।  
इचुयशानां तालु \- इ. चु = च वर्ग, य तथा श का स्थान तालु है।  
ऋटुरषाणां मूर्धा \- ऋ टु = ट वर्ग, र और ष का स्थान मूर्धा है।  
**लृतुलसानां दन्ताः**  
लृ तु = त वर्ग, ल तथा स के स्थान दन्त हैं।  
उपूपध्मानीयानामोष्ठो \- उ. पु = प वर्ग तथा उपध्मानीय के स्थान दोनों ओष्ठ हैं।  
अमड्णनानां नासिका च \- ञ म ङ ण तथा न का स्थान नासिका भी है।  
एदैतो कण्ठतालु \- ए तथा ऐ का स्थान कण्ठ और तालु है।  
ओदौतोः कण्ठोष्ठम् ओ तथा औ का स्थान कण्ठ और ओष्ठ हैं।  
**वकारस्य दन्तोष्ठम्**  
वकार का स्थान दन्त और ओष्ठ है।  
**जिह्वामूलीयस्य जिह्वामूलम् \-** जिह्वामूलीय का स्थान जिह्वा का मूल है।  
नासिकानुस्वारस्य \- अनुस्वार का स्थान नासिका है।  
**विमर्श \-** कु' शब्द का अर्थ क वर्ग होता है। इसी प्रकार 'चु' का च वर्ग 'टु' का ट वर्ग, 'तु का त वर्ग तथा 'पु' का प वर्ग होता है। विसर्ग का स्थान यहाँ कण्ठ बताया गया है। पर यह ध्यातव्य है कि अकार के बाद आये विसर्ग का ही स्थान कण्ठ है। इकार के बाद आने वाले विसर्ग का स्थान तालु हो जाता है। विसर्ग मूल वर्ण नहीं है यह स् अथवा र से बन जाता है। राम के विसर्ग का स्थान कण्ठ तथा हरिः के विसर्ग का तालु है।  
1- यत्न दो प्रकार का होता है आभ्यन्तर और बाह्य  
2- आद्य प्रथम अर्थात् आभ्यन्तर प्रयत्न पांच प्रकार का होता है - (क) स्पृष्ट, (ख) ईषत्स्पृष्ट, (ग) ईषदविवृत, (घ) विवृत और (ड) संवृत।  
3- उनमें स्पृष्ट नामक प्रयत्न स्पर्श वर्णों का होता है।  
4- अन्तःस्थ वर्णों का प्रयत्न ईषतस्पृष्ट है।  
5- ऊष्म सञ्ज्ञक वर्णों का प्रयत्न ईषद्विवृत है।  
6- स्वरों का प्रयत्न विवृत है।  
7- प्रयोग में ह्रस्व 'अ' वर्ण का सवृत्त प्रयत्न है।  
8- किन्तु प्रक्रिया प्रयोग साधन की दशा में तो उसका भी विवृत प्रयत्न ही होता है।

वर्णों का उच्चारण करने के लिए मुख के भीतर जो प्रयत्न किया जाता है उसे ही आभ्यन्तरं कहते हैं। मूर्धा तक पहुँचकर लौटा वायु मुख के तालु आदि स्थानों से टकराता हुआ बाहर निकलता है तभी वर्ण उत्पन्न होते है। विविधि वर्णों के उच्चारण हेतु वायु का तालु आदि से सटकर निकलना आवश्यक है। निर्धारित स्थान से ही वायु का घर्षण हो, इसके लिए जो प्रयास मुख के भीतर होते हैं उन्हें पांच प्रकार का माना गया है-

**1\. स्पृष्ट -** जिस वर्ण का उच्चारण करने में जिह्वा उच्चारण स्थान का पूरा स्पर्श करती है, है। उसे स्पर्श वर्ण कहा जाता है। स्पर्श वर्णों का (कवर्ग आदि पांचों वर्गों का) आभ्यन्तर प्रयत्न स्पृष्ट स्पृष्ट = उच्चारण स्थान को पूरा स्पर्श करने वाला प्रयत्न है।  
**2\. ईषत् स्पृष्ट-** अन्तस्थः वर्णों के (य, व, र, ल वर्णों के) उच्चारण हेतु जिह्वा को उच्चारण स्थान का थोड़ा सा स्पर्श करने का प्रयत्न करना पड़ता है। अतः इस प्रयत्न को ईषत् स्पृष्ट प्रयत्न कहा जाता है। ईषत् = थोड़ा, स्पृष्ट = स्पर्श करने वाला प्रयत्न।  
**3\. ईषद विवृत** ऊष्म वर्णों के (श, ष, स, ह वर्णों के) उच्चारण में जिह्वा उच्चारण स्थान से थोड़ा अलग रहती है अत इन वर्णों का ईषद विवृत आभ्यन्तर प्रयत्न होता है। कण्ठ का थोड़ा सा विकास करके इनके उच्चारण किये जाने से भी इनका यह प्रयत्न मान्य है। ईषत् = थोड़ा, विवृत = खुला हुआ।  
**4\. विवृत -** स्वरों के उच्चारण में जिह्वा स्थान से दूर रहती हैं तथा कण्ठ विवृत अर्थात् पूरा खुला होता है अतः इनका विवृत प्रयत्न होता है।  
**5\. संवृत -** संवृत प्रयत्न में जिहवा कण्ठ से हटकर भी कुछ निकट रहती है तथा कण्ठ सवृत अर्थात् बन्द, ढंका सा रहता है। केवल हस्व 'अ' वर्ण का संवृत प्रयत्न है। वह भी तब, जब प्रयोग सिद्ध हो गया हो। यदि प्रयोग सिद्ध किया जा रहा है अर्थात वह प्रक्रिया दशा में है तो ह्रस्व 'अ' का भी विवृत ही प्रयत्न होगा।

साधन दशा में 'अ' का विवृत प्रयत्न ही क्यों माना गया? इसका उत्तर है कि यदि साधन के समय उसका संवृत्त प्रयत्न होगा तो अ \+ आ आदि में दीर्घ सन्धि नहीं होगी क्योंकि प्रथम अ का संवृत्त तथा दूसरे का विवृत प्रयत्न होने के कारण दोनों की सवर्ण सञ्ज्ञा नहीं होगी, परिणामतः 'अकः सर्वणे दीर्घ 'सूत्र दीर्घ सन्धि नहीं कर सकेगा और तब प्र \+ आचार्य = 'प्राचार्य' आदि प्रयोग सिद्ध नहीं हो सकेंगे। ह्रस्व 'अ' को दीर्घ 'आ' आदि के साथ दीर्घ सन्धि हो सके, इसलिए आवश्यक है कि दोनों का प्रयत्न एक हो। फलतः ह्रस्व 'अ का भी विवृत्त प्रयत्न माना गया। जब प्रयोग दशा में किसी सूत्र के लगने की अपेक्षा नहीं होगी अर्थात् प्रयोग सिद्ध हो जायेगा तब ह्रस्व 'अ' का संवृत्त प्रयत्न हो जायेगा।

**वर्णोच्चारण बोधक कोष्ठक**

|     |     |     |     |     |     |     |
| --- | --- | --- | --- | --- | --- | --- |
| **स्थान** | **स्पर्श  <br>अनुनासिक** | **अनुनासिक  <br>स्पर्श** | **अन्तःस्थ** | **ऊष्म** | **हस्व स्वर** | **दीर्घ स्वर** |
| कण्ठ  <br>तालु  <br>मूर्धा  <br>दन्त  <br>ओष्ठ  <br>दन्तोष्ठ  <br>कण्ठतालु  <br>कण्ठोष्ठ | क् ख् ग् घ्  <br>च् छ् ज् झ्  <br>ट् ठ् ड् ढ्  <br>त् थ् द् ध्  <br>प् फ् ब् भ्  <br>---  भ्  <br>---  भ्  <br>---  भ् | ङ्  <br>ञ्  <br>ण्  <br>न्  <br>म्  <br>।\-\-\-।  <br>।\-\-\-।  <br>।\-\-\-। | ।\-\-\-।  <br>य्  <br>र्  <br>ल्  <br>।\-\-\-।  <br>।\-\-\-।  <br>।\-\-\-।  <br>।\-\-\-। | ह्  <br>श्  <br>ष्  <br>स्  <br>।\-\-\-।  <br>।\-\-\-।  <br>।\-\-\-।  <br>।\-\-\-। | अ  <br>इ  <br>ऋ  <br>लृ  <br>।उ।  <br>।\-\-\-।  <br>।\-\-\-।  <br><br>।\-\-\-। | आ  <br>ई  <br>ऋृ  <br>।\-\-\-।।  <br>ऊ।  <br>।\-\-\-।  <br>।ए, ऐ।  <br><br>।ओ, औ। |

   
   
बाह्य प्रयत्न तो ग्यारह प्रकार के होते हैं -  
विवार \- संवार \- श्वास \- नाद \- घोष \- अघोष \- अल्पप्राण \- महाप्राण \- उदात्त \- अनुदात्त और स्वरित। खर प्रत्याहार (के वर्णों) के विवार-श्वास-अघोष प्रयत्न हैं। हश् प्रत्याहार (के वर्णों) के संवार-नाद-घोष प्रयत्न हैं। (क वर्ग आदि पांचों) वर्गों के प्रथम तृतीय तथा पञ्चम वर्णों के तथा यण् प्रत्याहार (के वर्णों का) प्रयत्न अल्पप्राण है। वर्गों के द्वितीय चतुर्थ वर्णों तथा शल् प्रत्याहार के वर्णों का प्रयत्न महाप्राण है।

पहले यह बताया जा चुका है कि प्रयत्न शब्द का अर्थ वर्णोच्चारण के लिए किया गया प्रयत्न है। बाह्य प्रयत्नों का एक नाम अनुप्रदान भी है। मुख से बाहर का कलक (टेंटुआ) तक के प्रयत्न बाह्य प्रयत्न हैं। विवार प्रयत्न में नाभि से उठते वायु से गलविवर पूरा खुल जाता है और अलिजिह्वा श्वास नलिका से हट जाती है। संवार मे अलिजिह्वा श्वास नलिका से अलग नहीं होती तथा गलविवर सुकचित रहता है। विवार प्रयत्न के साथ-साथ श्वास प्रयत्न भी होता है क्योंकि श्वास नलिका खुली होने से श्वास का पूर्ण आवागमन होता है। नाद प्रयत्न में श्वास का आगमन विशेष ध्वनि से युक्त हो जाता है। नाद में ध्वनि की गम्भीरता रहती है। नाद वाले वर्ण घोष भी कहलाते हैं क्योंकि श्वास का कण्ठ में घर्षण होने से उच्चारण में घोष (गूंज) होती है। घोष प्रयत्न उन वर्णों का होता है जिनके उच्चारण में घोष नहीं होता। श्वास प्रयत्न उन वर्णों का होता है जिनके उच्चारण में घोष नहीं होता। श्वास प्रयत्न वाले वर्णों का ही अघोष प्रयत्न होता है।

यहाँ तक प्रयत्नों विवार-संवार श्वास-नाद घोष-अघोष का अर्थ बताया गया है। बाह्य प्रयत्न के तीन विभाग होते हैं। प्रथम विभाग में उपर्युक्त 6 प्रयत्न हैं। द्वितीय विभाग में अल्पप्राण महाप्राण हैं जिनके उच्चारण में प्राणवायु की अल्पता होती है उन्हें अल्पप्राण तथा जिनके उच्चारण में प्राणवायु की अधिकता होती है उन्हें महाप्राण कहा जाता है। स्वरों के बाह्य प्रयत्न उदात्त, अनुदात्त तथा स्वरित हैं। यह बाह्य प्रयत्न का तीसरा विभाग है। इन तीनों का अर्थ बताया जा चुका है। बाह्य प्रयत्नों का उपयोग वहाँ होता है जहाँ वर्णों की अत्यन्त समानता देखी जाती है। बाह्य प्रयत्नों को प्रयत्न नहीं, यत्न कहना ही शास्त्रसम्मत है। ऐसा क्यों है - यह आभ्यन्तर प्रयत्न के पूर्व निर्दिष्ट विवेचन से ज्ञातव्य है। प्रयत्नों का विवेचन यहाँ वर्णों के शुद्ध उच्चारण की शिक्षा प्रदान करने हेतु वर्ण सवर्णता की परीक्षा हेतु आवश्यक है। प्रयत्नों का नामकरण वर्णोच्चारण प्रक्रिया के आधार पर ही किया गया है।

कादयः = कृ है आदि में जिनके ऐसे वर्ण अर्थात् कृ से लेकर मावसानाः = म् है अवसान (अन्त) जिनका ऐसे अर्थात् म् तक के सभी वर्णों को, स्पर्शा = कहा जाता है। यणों (य् र् ल् व्) को अन्तःस्थ कहा जाता है। शलों (श् ष् स ह्) को ऊष्म कहा जाता है। अच् स्वर कहे जाते हैं। \-\-\-\- क \-\-\-\-ख  में क् ख् से पूर्व की आधे विसर्ग के समान (ध्वनि तथा लिपि) को जिह्वामूलीय कहते है। \-\-\- प \-\-\-\- फ में प फ से पूर्व की आधे विसर्ग के समान (ध्वनि तथा लिपि) का नाम उपध्मानीय है। अं \-\-\- अः में अच के बाद वाले दोनो चिह्न क्रमशः अनुस्वार \- विसर्ग है।

स्थान प्रयत्न के निरूपण में स्पर्श आदि नामों का प्रयोग आ चुका है। यहाँ उन सभी नामों के अर्थ बताये गये है। स्पर्श\-अतः स्थ \- ऊष्म\-स्वर\-जिह्वामूलीय\-उपध्मानीय\- अनुस्वार तथा विसर्ग व्याकरण की पारिभाषिक सञ्ज्ञायें है।

**स्पर्शः** क से लेकर म तक के 25 वर्णों का नाम स्पर्श इसलिए पड़ा क्योंकि इनके उच्चारण में जिह्वा का तालु आदि के साथ सम्पूर्ण स्पर्श होना आवश्यक होता है। जिह्वा के अग्र-मध्य-पश्चात आदि किसी भाषा से वायु प्रवाह को रोककर तालु आदि को स्पर्श करके छोड़ने से स्पर्श वर्ण उच्चरित होते हैं।

**अन्तःस्थ \-** यण् प्रत्याहार के चारों वर्णों य् र् ल् व का नाम अन्तःस्थ है। अन्तःस्थ शब्द का अर्थ है मध्य में रहने वाला। स्वर तथा व्यञ्जन के बीच में ये चारों वर्ण माहेश्वर सूत्र मे आये हैं। वस्तुतः ये न तो स्वर हैं और न पूर्ण व्यञ्जन।

**ऊष्म -** ऊष्म शब्द गर्मी-भाप का पर्याय है। श् ष् स् ह् के उच्चारण में चूँकि ये महाप्राण हैं अत: प्राणवायु का अधिक उपयोग करते समय गर्मी आती है। तालु आदि स्थानों का अधिक घर्षण ही गर्मी लाता  
है।

**स्वर \-** स्वयं राजन्ते इति स्वरा। जिनके उच्चारण में अन्य सहायक वर्ण अपेक्षित न हो, उन्हें स्वर कहा जाता है। मूल स्वर अ इ उ ऋ लृ ये पांच हैं। ए, ऐ, ओ, औ सन्ध्यक्षर हैं।

**जिह्वामूलीय और उपध्मानीय \-** क्रमशः क ख तथा पफ से पहले ही लिखे जाते है। लिखने मे इनका आकार आधे विसर्ग के समान अर्थात् अर्धवृत्त का जोड़ा जैसा होता है। उच्चारण में भी ये आधे विसर्ग के समान ध्वनि वाले होते हैं। विसर्ग के ही भेद ये दोनों हैं। ध्वनि तथा लिपि, दोनों में इनका विसर्ग से थोड़ा ही भेद है। जिह्वामूलीय तथा उपध्मानीय स्वतंत्र वर्ण नहीं है। इनका नामकरण उच्चारण स्थान के आधार पर है। जिल्हा के मूल भाग से उच्चरित जिह्वामूलीय तथा उपध्मान = ओष्ठ से उच्चरित उपध्मानीय हैं।

**अनुस्वार और विसर्ग-** अनुस्वार को नासिक्य कहा जाता है क्योकि इसका उच्चारण नासिका से होता है। अनुस्वार और विसर्ग सभी स्वरों के बाद होते हैं पर यहाँ अकार के बाद वाले दोनों उदाहरण प्रदर्शित हैं क्योंकि अ प्रथम स्वर है। विसर्ग स् या र् का विकार है।

**अच:स्वरा**

**व्याख्या \-** तालु कण्ठ आदि स-भाग (स-खण्ड अथवा मुख के भीतर अन्य अपने ही समान भागो वाले) स्थानों के ऊपरी भाग से जिस अच (स्वर) की उत्पत्ति होती है उसे उदात्त कहते हैं जो अचः स्वराः का रूप होता है। अच का स्थान है = अ इ उ ऋ लृ ए ओ ऐ औ।

**इचुयशानां तालुः**

**अर्थ -** इ. च वर्ग (= चु अर्थात् छ ज झ ञ) य औ श तालु स्थान है।  
**व्याख्या \-** इस प्रकार तालु स्थान वाले इ. च वर्ग य श समान स्थान होने से सवर्ण संज्ञक है। जैसे (यथा) \- अकुह विसर्जनीयानां कण्ठः अ क वर्ग (कु अर्थात् क् ख् ग् घ् ङ) ह और विसर्ग (.) का कण्ठ स्थान होने से तालु स्थान वाले वर्णों से समानता नहीं है तथा इसके विपरीत के और च का उच्चारण स्थान तालु है। अतः स्थान भेद होने से इनकी परस्पर सवर्ण सज्ञा नहीं होती है। वैसे आभ्यन्तर प्रयत्न इन दोनों का भी 'स्पृष्ट' ही है।

**अकः सर्वेदीर्घः**

**अर्थ \-** अक प्रत्याहार से, सवर्ण अच् परे होने पर पूर्व \+ पर के स्थान में दीर्घ रूप एकादेश होता है।  
**व्याख्या -** यह सवर्ण दीर्घ सन्धि करने वाला विधि सूत्र है। 'इकोयणचि' से 'अचि' पद की तथा 'एक पूर्वपरयो:' सूत्र की अनुवृत्ति आती है। समान स्थान तथा आभ्यन्तर प्रयत्न वाले वर्णों को परस्पर सवर्ण कहा जाता है। यह तुल्यास्य0 सूत्र में स्पष्ट ही है। अक प्रत्याहार में अ, इ, उ, ऋ तथा लृ आते हैं उनके आगे सवर्ण स्वर के रहने पर यह सूत्र दीर्घ करता है। तुल्यास्य0' सूत्र से अ का सवर्ण अ इ का इ. उ का उ, ऋ का ऋ तथा लृ का लृ है। यह ध्यातव्य है कि यहाँ केवल 'अ', 'ई', 'उ' आदि हु स्वर्ण ही गृहीत नहीं होते अपितु अविदीयमान होने से अणुदित् सवर्णस्य चाप्रत्ययः के नियमानुसार वे ऊ. ई आदि अपने सभी भेदों के भी बोधक होते हैं। ऐसी दशा में यह सूत्र अ, इ, उ आदि के ह्रस्व, दीर्घ आदि सभी भेदों में रहने पर प्रवृत्त होता है। स्थानेऽन्तरतमः परिभाषा के कारण दीर्घ आदेश पूर्व + पर के अत्यन्त समान होता है। अकार के दीर्घ में 'आदगुणः' का तथा अन्य वर्णों के दीर्घ में यह 'ईकोयणचि का अपवाद है। जैसे - दैत्य + अरि, इस स्थिति में दीर्घ एकादेश होता है।

**अणुदित् सवर्णस्य चाऽप्रत्ययः**

**अनुवाद \-** जिसका विधान न किया गया हो, ऐसा अण् और उदित् (कवर्ग आदि 5 वर्ग), सवर्ण के बोधक होते हैं।  
**व्याख्या \-** केवल इसी सूत्र में, अण् = अण् प्रत्याहार, परेण णकारेण = परवर्ती (अर्थात् लण के) णकार तक हैं।  
कु चु टु तु पु एते उदिताः = कु \- चु \- टु \- तु \- पु ये उदित हैं।

**अप्रत्ययः** अण् उदित सवर्णस्य च, यह सूत्र का अन्वय है। यहाँ च के पश्चात् किसी पद की आवश्यकता प्रतीत हो रही है। 'स्वं स्वं शब्दस्याशब्दसञ्ज्ञा' सूत्र से 'स्व' पद की अनुवृत्ति होती है और वह स्व पद इस सूत्र में षष्ठयन्त 'स्वस्थ' होकर जुड़ता है। वृत्तिवाक्य में 'प्रतीयते' का अर्थ 'विधीयते लिखा है। सूत्रों के द्वारा जिसका विधान होता है उसी को प्रत्यय कहते हैं। इस प्रकार सूत्रों से विहित प्रत्यय, आगम आदेश आदि सभी को यहाँ प्रत्यय कहा गया है क्योंकि प्रत्यय का पारिभाषिक अर्थ नहीं बल्कि यौगिक अर्थ ही यहाँ स्वीकृत है। प्रत्यय ही विधीयमान होता है। अप्रत्यय = अविधीयमान्। जैसे सुधी \+ उपास्य में 'ई' अविधीयमान है तथा 'य्' आदेश विधीयमान है। 'अविधीयमान' केवल 'अण्' का ही विशेषण है। अत 'उदित' के साथ उसका सम्बन्ध नहीं होगा। फलतः 'उदित' चाहे विधीयमान हो या अविधीयमान हो, वह सवर्णों का बोधक होगा। इसी से 'जगाद' में 'कुहोश्चु' से विधीयमान ग को भी ज होता है।

अविधीयमान अण् ही सवर्णों का बोधक है। इसीलिए सुधी \+ उपास्य में दीर्घ 'ई' को 'य्' यण होता है। विधीयमान अण् सवर्ण बोधक नहीं होता इसीलिए 'इदम ईश्' सूत्र से इदम् के स्थान में ह्रस्व 'इ' ही होता है दीर्घ प्लुत नहीं।

अण प्रत्याहार दो प्रकार से बन सकता है। अइउण् के 'ण' तक तथा 'लण्' के 'ण्' तक। मात्र इसी सूत्र में अण् प्रत्याहार दूसरे णकार अर्थात् लण् णकार तक माना गया है। पाचों उदितों (कु, चु, टु, तु, पु) से अपने-अपने वर्ग के वर्णों का ज्ञान होता है जैसे 'कु' का अर्थ है कवर्गीय वर्ण।

इस सूत्र को सवर्णसूत्र ग्राहक सूत्र कहा जाता है। यह भी सञ्ज्ञा सूत्र है। इसे सवर्ण बोधक सञ्ज्ञा कहना चाहिए।

अ इत्यष्टादशाना सञ्ज्ञा। अ इति = 'अ' यह वर्ण, अष्टादशानां = अठारह भेदों का, सञ्ज्ञा बोधक होता है।

तथेकारोकारौ। तथा = उसी प्रकार, इकारोकारो = इकार और उकार भी (अपने अठारह भेदों के बोधक होते) हैं।

ऋकारस्त्रिंशतः। ऋकारः = ऋकार, त्रिंशतः तीस भेदों का (बोधक होता) है।

एवम् लृकारोऽपि \- इसी प्रकार लृकार भी (अपने तीस भेदों का बोधक होता) है।

एचो द्वादशानाम् \- एच् अपने बारह भेदों के बोधक हैं। अनुनासिक और अननुनासिक के भेद से य् व् ल् तीनों वर्ण दो दो प्रकार के होते हैं।

अविधीयमान होने पर अण्, प्रत्याहार का कौन वर्ण अपने कितने सवर्णों का बोधक होता है इसे यहाँ बताया गया है। ऋ, लृ की सर्वण सञ्ज्ञा होती है, अतः 'ऋ' के अठारह तथा 'लू' के बारह भेदों का योग तीस होता है। 'य्' तथा निरनुनासिक य्, दोनों भेद लिये जाते हैं। इसी प्रकार व् और ल् के भी दो \- दो भेद होते है. इस प्रकार समस्त अण्' वर्णों के भेद यहाँ स्पष्ट कर दिये गये हैं। ह् तथा र, ये दोनों वर्ण सवर्ण बोधक नहीं है क्योंकि इनका कोई सवर्ण नहीं है।

**स्तोः श्चुना श्चुः।**

**अनुवाद \-** सकारतवर्गयोः शकार च वर्गाभ्यां योगे शकार च वर्गोस्तः।  
**व्याख्या -** सकार और तवर्ग को शकार तच वर्ग के योग में शकार च वर्ग हो। सकार शकार और तथ को च वर्ग क्रम से हो। यथा \- रामस् \+ शेते = समश्शेते। रामस् \+ चिनेगति = रामश्रिचनोति। सत् \+ चित् = सच्चित्। शार्द्धिन \+ जय = शाङ्गिञ्जय।।

**परः सन्निकर्षः संहिता।**

**अनुवाद -** वर्णों की अत्यन्त समीपता की संहिता सञ्ज्ञा होती है।  
**व्याख्या -** यह संहिता सञ्ज्ञा विधायक सूत्र है। पर सन्निकर्ष: का अर्थ है \- अत्यन्त पास\-पास रहना। व्याकरण का विषय होने से यहाँ 'सन्निकर्षः' शब्द का भाव वर्णों की समीपता है। इस प्रकार जो वर्ण बहुत पास\-पास होते हैं, उन्हें संहिता में स्थित माना जाता है। सहिता का उदाहरण सुधी \+ उपास्य: है। यहाँ धकारोत्तरवर्ती 'ई' तथा उपास्यः का उकार दोनों (इ \+ उ) संहिता में स्थित है। समीपता ही संहिता है।

**हलोऽनन्तराः संयोगः**

**अनुवाद -** ( व्यवधान से रहित), अचों के द्वारा (किये गये). व्यवधान से रहित हल् वर्णों का संयोग सञ्ज्ञा होती है।  
**व्याख्या \-** यह संयोग सञ्ज्ञा विधायक सूत्र है। व्यवधान दूसरे से ही होता है, सजातीयों का व्यवधान नहीं होता। अत हलो (व्यञ्जनों) के बीच अचो का ही व्यवधान होगा, हलों का नहीं। दो या अधिक व्यञ्जन इस प्रकार हो कि उनके बीच स्वर न हों तो उन व्यञ्जनों की संयोग सञ्ज्ञा होती है। यह संयोग सञ्ज्ञा व्यञ्जनों के समूह की होती है, प्रत्येक व्यञ्जन की नहीं। राष्ट्रियः में ष् ट् र् वर्णों के समूह की संयोग सञ्ज्ञा होती है।

**सुप्तिङन्तं पदम्**

**अनुवाद -** सुबन्त और तिडन्त की पद सञ्ज्ञा होती है।  
**व्याख्या -** यह सूत्र पद सञ्ज्ञा विधायक है। यह व्याकरण की एक पारिभाषिक सञ्ज्ञा है। और तिङ् प्रत्याहार हैं। सुप् के अन्तर्गत 21 प्रत्यय हैं जो प्रतिपादिक अर्थात् सार्थक मूल शब्दों के बाद लगते हैं। सुप् प्रत्ययों के लगने पर ही समस्त अजन्त हलन्त शब्द रूप सिद्ध होते हैं। तिङ् के अंतर्गत 15 प्रत्यय हैं जो मूल धातुओं के बाद लगते हैं। तिड् प्रत्ययों के लगने पर ही समस्त धातु रूप सिद्ध होते हैं। जिनके अन्त में सुप् हों उन्हें सुबन्त तथा जिनके अन्त में तिङ हों उन्हें तिङन्त कहा जाता है। राम सुबन्त पद है यह 'राम' शब्द के बाद 'सु' प्रत्यय करने पर बनता है। भवति तिङन्त पद है। यह 'भू' धातु से तिप्' प्रत्यय करने पर बनता है। सुप् और तिङ् प्रत्ययों को ही विभक्ति कहते हैं।

**एदैतोः कण्ठतालुः**

व्याख्या 'ए' और 'ऐ' का उच्चारण स्थान कण्ठ \+ तालु है। तात्पर्य यह है कि ए और ऐ' ये दोनों स्वर (क्रमशः) कण्ठ और तालु स्थानों के मध्य भाग से उच्चरित होते हैं।

**उपदेशेऽजनुनासिक इत्**

**अनुवाद -** उपदेश अवस्था में अनुनासिक अच् (स्वर) इत्सञ्ज्ञक होता है।  
**व्याख्या \-** यह इत् सञ्ज्ञा विधायक सूत्र है। अगले सूत्र में र प्रत्याहार का प्रयोग किया गया है। प्रत्याहार का दूसरा वर्ण इत्सञ्ज्ञक होता है। यह बताया जा चुका है। र् \+ अ र प्रत्याहार के दूसरे वर्ण 'अ' को इत्सञ्ज्ञा यही सूत्र करता है तब र प्रत्याहार सिद्ध होता है। उपदेश अवस्था में जो अच् अनुनासिक हो उनकी यह इत्सञ्ज्ञा करता है। कौन सा अच् अनुनासिक है? इसके लिए यहाँ बताया गया है कि पाणिनि व्याकरण पढ़ने की जो प्रतिज्ञा अर्थात् गुरु परम्परा है उसी से पाणिनीय (पाणिनि द्वारा उक्त अनुनासिक वर्णों का ज्ञान होता है। सूत्रकार ने अनुनासिक पाठ अलग से लिखा था पर वह नष्ट हो गया। अब परम्परा से ही अनुनासिकों का ज्ञान होता है। लण् सूत्र से ल् के बाद वाला (ल \+ अ = अनुनासिक है अतः उसकी इस सूत्र से इत्सञ्ज्ञा हो जाती है। इस अन्त्य इत् अ के साथ कथित र से र और ल् दो वर्णों का ज्ञान होता है। अतः कृष्णर्द्धि में 'उरण रपरः' से रपर तथा तवल्कारः मे लपर होता है।

**इकोयणचि**

**व्याख्या \-** इक इति षष्ठी। अतः षष्ठी स्थानेयोगे इति। परिभाषया स्थाने इति, लभ्यते। स्थान प्रसंग इत्युक्तम्। वर्णानां वर्णान्तराधिकरणत्वसासम्भवात् \- अचीति सति सप्तमी। तस्मिन्निति निर्दिष्टे पूर्व स्येति परिभाषया च वर्णान्तराव्य \- वहितोच्चारितेऽचि सति पूर्व स्येति लभ्यते। एवं च अचिपरत इत्यर्थलभ्यम्। संहितायामिव्याधिकृत्यम्। तत्श्चार्धमात्राधिककालव्य व धानाभावो लभ्यते। एवञ्च फलितमाह \- इकः स्थाने इत्यादिना।

**सुप् प्रत्यय और उनके उदाहरण**

|     |     |     |     |
| --- | --- | --- | --- |
| विभक्ति | एकवचन | द्विवचन | बहुवचन |
| प्रथमा  <br>द्वितीया  <br>तृतीया  <br>चतुर्थी  <br>पञ्चमी  <br>षष्ठी  <br>सप्तमी  <br>सम्बोधन | सु = रामः,  <br>अम् = रामम्  <br>टा = रामेण,  <br>रामाय,  <br>उसि = रामात्  <br>डस् = रामस्य  <br>ङि = रामे,  <br>सु = हे राम. | औ = रामौ,  <br>औट = रामौ,  <br>श्याम् = रामाभ्याम्,  <br>भ्याम् = रामाभ्याम्.  <br>भ्याम् = रामाभ्याम्,  <br>ओस् = रामयो,  <br>ओस् = रामयो,  <br>औ = हे रामौ, | जस् = रामा  <br>शस् = समान्  <br>भिस् = रामै:  <br>भिस = रामेभ्यः  <br>भ्यस = रामेभ्यः  <br>आम् = रामाणाम  <br>सुप् = रामेषु.  <br>जस् = हे रामा. |

**तिङ प्रत्यय और उदाहरण  
परस्मैपद भू धातु लट् लकार**

|     |     |     |     |
| --- | --- | --- | --- |
|     | एकवचन | द्विवचन | बहुवचन |
| प्रथम पुरुष  <br>मध्यम पुरुष  <br>उत्तम पुरुष | तिप् = भवति,  <br>सिप् = भवसि,  <br>मिप् = भवामि, | तस् = भवत..  <br>थस् = भवथः.  <br>वस् = भवावः, | झि = भवन्ति  <br>थ = भवथ  <br>मस् = भवामः |

**आत्मनेपद वृधु धातु लट् लकार (वर्धते = बढ़ता है)**

|     |     |     |     |
| --- | --- | --- | --- |
|     | एकवचन | द्विवचन | बहुवचन |
| प्रथम पुरुष  <br>मध्यम पुरुष  <br>उत्तम पुरुष | त = वर्धते.  <br>थास = वर्धसे,  <br>इट् = वर्धे | आताम् = वर्धेते,  <br>आथाम् = वर्धेथे,  <br>वहि = वर्धावहे, | झ = वर्धन्ते  <br>ध्वम् = वर्धध्वे  <br>महिङ् = वर्धामहे |

  

#### प्रश्न\- निम्नलिखित सूत्रों की व्याख्या कीजिए।

**उत्तर -**

**इकोयणचि।**

**अनुवाद -** संहिता के विषय में, स्वर वर्ण परे होने पर इक के स्थान में यण् = यण् होता है।  
**व्याख्या \-** यह यण् सन्धि विधायक विधिसूत्र है। 'संहिताया' इस अधिकार सूत्र से यहाँ संहिताया पद की अनुवृत्ति आती है। संहिता का अर्थ है \- वर्णों की अतिशय समीपता। दो वर्णों की संहिता (अतिशय समीपता) तभी होगी जब दोनों का अव्यवहित उच्चारण किया जाये। अतः इक् के बाद अवधान अर्थात् इ उ ऋ रहित (अर्थात ठीक आगे) स्वर वर्ण के होने पर ही इक् अर्थात् इ उ ऋ लृ के स्थान पर यण् (य्, व्, र, ल्) आदेश का विधान यह सूत्र करता है। चारों आदेशों के उदाहरण क्रम से सुधी \+ उपास्यः = सुदध्युपास्य मधु \+ अरि = मध्वरि, धातृ \+ अंशः = धात्रंश तथा लृ \+ आकृति = लाकृतिः हैं। सुधी \+ उपास्य इस स्थिति में यहाँ तीन इक दिखाई पड़ते है। सु का उकार, धी का ईकार तथा उससे परवर्ती उपास्य का उकार। इन तीनों इक् वर्णों के बाद स्वरो की स्थिति भी है अतः तीनों इकों में यण किसे हो यह सन्देह होता है। अगले सूत्र में इसी का समाधान है।

**तस्मिन्निति निर्दिष्टे पूर्वस्य।**

**अनुवाद \-** सप्तम्यन्तपद के उच्चारण से किया जाने वाला कार्य = दूसरे वर्ण से व्यवधानरहित पूर्व वर्ण को जानना चाहिए।  
**व्याख्या \-** यह परिभाषा सूत्र है। नियम का निर्देश करने वाले सूत्रों को परिभाषा सूत्र कहते हैं। इस सूत्र में 'तस्मिन् पद का अर्थ है 'सप्तम्यन्त पद' तथा 'निर्दिष्टे का अर्थ है 'अव्यवहित उच्चारित। इस प्रकार वृत्ति में लिखित सूत्रार्थ स्पष्ट हो जाता है। इस रूप में यहाँ सप्तम्यन्त पद है\- 'इकोयणचि' सूत्र का 'अचि उसका उच्चारण करके किया जाने वाला कार्य 'यण' कार्य है वह यण व्यवधानरहित अच् के परे होने पर उस (अच) पूर्ववर्ती इक को होगा। सुधी \+ उपास्यः में धकारोत्तरवर्ती इकार के ही बाद व्यवधान रहित अच् 'उ' हैं। अतः उससे पूर्ववर्ती 'ई' को ही यण् होगा। इस प्रकार इस सूत्र की सहायता से ईकार के स्थान पर यण होना निश्चित हुआ। 'ई' के स्थान पर 'य्' ही क्यो होता है अन्य यण (व्, र्, ल्) क्यों नहीं होते इसका समाधान है।

**स्थानेऽन्तरतमः**

**अनुवाद -** प्रसङ्ग होने पर अत्यन्त समान आदेश होता है।  
**व्याख्या \-** यह भी परिभाषा सूत्र है। सूत्र के 'स्थाने पद का अर्थ वृत्ति में 'प्रसङ्गे' दिया है। अन्तरतमः का अर्थ सदृशतम है। जब एक स्थान में कई आदेश एक साथ प्राप्त होते हैं तब उनमें यह सूत्र एक आदेश के निर्णय का कार्य करता है। प्रसङ्ग का अर्थ है 'कई आदेशों की एक साथ प्राप्ति। वर्णों की समानता (सादृश्य) चार प्रकार की होती है -  
1\. स्थानकृत = उच्चारण स्थान की समानता। जिन वर्णों के उच्चारण स्थान एक हो उन्हें समान माना जाता है।  
2 अर्थकृत = अर्थ की समानता। जिनके अर्थ समान हों वहाँ अर्थकृत समानता होती है।  
3\. गुणकृत =  बाह्य प्रयत्न की समानता गुण का अर्थ यहाँ बाह्य प्रयत्न है।  
4\. प्रमाणकृत =  प्रमाण शब्द का अर्थ यहाँ मात्रा है।

इन चारों समानताओं में स्थान की समानता को श्रेष्ठ माना गया है।

'यत्रानेकविधमान्तर्य' तत्र स्थानत आन्तर्य बलीयः।  
अर्थात् जहाँ अनेक विध आन्तर्य (साम्य) हो वहाँ स्थानकृत साम्य बलवान् होता है।

सुधी \+ उपास्य में ई का स्थान तालु है। तथा य् व् र् ल् इन चारों यण् वर्णों में से केवल 'य' का स्थान तालु है। अतः इस सूत्र की सहायता से स्थानकृत साम्य के कारण 'ई' के स्थान में 'य्' यण हुआ।

**अनाचि च**

**अनुवाद \-** अच् से परे यर को द्वित्व विकल्प से होता है, किन्तु अच् परे होने पर नहीं।  
**व्याख्या \-** यह सूत्र द्वित्व विधायक है। द्वित्व = एक ही के दो रूप होना। विकल्प का अर्थ है एक पक्ष में (= एक बार) कार्य का होना और एक पक्ष में न होना। सूत्र में दो पद ही हैं\- 'च', 'अनचि'। सूत्रार्थ ज्ञान के लिए 'यरोऽनुनासिकेऽनुनासिको वा' सूत्र से 'वा' और 'यर:' की तथा 'अचोरहाभ्या द्वे' सूत्र से अच' और 'द्वे' की अनुवृत्ति की जाती है। यदि यर के बाद स्वर वर्ण न हो तो (यर) 'ह' को छोड़कर अन्य व्यञ्जनों को यह दो कर देता है। द्वित्व' विकल्प से होता है। द्वित्व के लिए 'यर' के पहले किसी स्वर का रहना आवश्यक है।

सुध् य \+ उपास्य में 'घ्' यर प्रत्याहार का वर्ण है और वह सकारोत्तरवर्ती 'उ अच् से परे है तथा उसके बाद में कोई 'अच्' (स्वर) नहीं है। अतः इस सूत्र में धू' को द्वित्व होने पर सुध्ध्य \+ उपास्य यह स्थिति हुई।

**झलां जश् झशि**

**अनुवाद \-** झल् को ज‍ हो झश् वर्ण परे होने पर। इससे पूर्व धकार को 'द' हुआ।  
**व्याख्या \-** यह जश्त्व विधायक विधि सूत्र है। सूत्र में आये झल् जश् झश् तीनों प्रत्याहार है। सुध् ध् य् \+ उपास्यः में पूर्व धकार झल के अन्तर्गत हैं। द्वितीय धकार को 'झश्' का वर्ण माना गया है। अतः इस झल के स्थानेऽन्तरतमः परिभाषा से दन्त्य ध को दन्त्य ही जश्त्व द होता है।  
**सूत्र का सरलार्थ \-** वर्गों के तृतीय चतुर्थ वर्ण पर में रहने पर वर्गों के प्रथम द्वितीय तृतीय चतुर्थ वर्ण अथवा श्, ष्. स. ह् को वर्गों के तृतीय वर्ण आदेश हों। इस प्रकार यह सूत्र \- क ख ग् घ् और ह को कण्ठ साम्य से ग, च् छ् ज् और श् को तालु साम्य से ज् ट् ठ् ड द और ष को मूर्धा साम्य से ड् त् थ् द् ध् और स् को दन्त साम्य मे द् तथा प् फ् ब् भ् को ओष्ठ साम्य से बृ आदेश करता है।

**एचोऽयवायावः**

**अनुवाद \-** एच (ए-ओ-ऐ-औ) के स्थान में क्रम से, अय अब अय आवृ ये चार आदेश होते हैं। अच् (स्वर वर्ण) परे होने पर।  
**व्याख्या -** यह अयादि सन्धि करने वाला विधि सूत्र है। यदि ए ओ ऐ औ में से किसी के बाद कोई स्वर हो तो ए के स्थान में अय्, ओ के स्थान में अव् ऐ के स्थान में आयु तथा औ के स्थान में आव आदेश होते हैं। 'संहितायाम्' अधिकार सूत्र से संहितायाम् तथा इको यणचि से अचि पद की इसमें अनुवृत्ति आती है। आदेशों का क्रम से विधान हो एतदर्थ अग्रिम सूत्र है।

**यथासङ्ख्यमनुदेशः समानाम्।**

**अनुवाद \-** समान सम्बन्ध वाली, विधि (= विधेय), सङ्ख्या के क्रम से होती है।  
**व्याख्या -** यह परिभाषा सूत्र है। यदि उद्देश्य (स्थायी) तथा विधेय (आदेश) की संख्या समान हो तो वहाँ विधेय क्रमानुसार होता है, यह इसका तात्पर्य है। सूत्र में अनुदेश' पद का अर्थ विधेय है तथा समानाम् का अर्थ समान संख्या वालों का। यहा चार एच = ए\-ओ\-ऐ\-औ उद्देश्य (स्थानी) हैं तथा अय्\-अव्\- आय-आव ये चार ही विधेय (आदेश) है अतः प्रथम ए के स्थान में प्रथम अय आदेश होगा। इसी प्रकार द्वितीय के स्थान में द्वितीय, तृतीय के स्थान तृतीय तथा चतुर्थ के स्थान में चतुर्थ आदेश होगा। चारों आदेशों के निम्नांकित चार उदाहरण हैं -  
**हरये** \- हरि शब्द से चतुर्थी एकवचन में हरये रूप होता है। हरे \+ ए इस स्थिति में 'यथासङ्ख्यमनुदेश: समानाम् इस परिभाषा सूत्र की सहायता से 'एचोऽयवायाव' सूत्र से प्रथम एच् ए के स्थान में प्रथम आदेश अय् हो जाता है। हर \+ अय् \+ ए इस स्थिति में 'अज्झीन परेण संयोज्यम' इस नियम के अनुसार वर्ण संयोग होने पर 'हरये प्रयोग सिद्ध होता है। हरये = हरि के लिए।  
**विष्णवे \-** विष्णु शब्द के चतुर्थी एकवचन का यह रूप है। प्रयोग सिद्धि \- प्रकार पूर्वोक्त है। विष्णो \+ ए इस स्थिति में द्वितीय आदेश अव् होगा। वि ष् ण् अ व् ए = विष्णवे = विष्णु के लिए।  
**नायकः** नै \+ अः। तृतीय एच् को तृतीय आदेश आय् न् \+ आय् अक = नायक नायकः नेता, ले जाने वाला।  
**पावकः -** पौ \+ अकः। औ को आव् आदेश प् \+ आ \+ अक = पावकः। पावक अग्नि, पवित्र करने वाला।

**वान्तो यि प्रत्यये**

**अनुवाद \-** यकारादि प्रत्यय बाद में हो तो 'ओ' को अद् तथा 'औ' को आवृ ये दो आदेश होते हैं।  
**व्याख्या \-** वान्त (अव्, आद्) आदेश करने वाला यह विधि सूत्र है। इस सूत्र में संहितायाम् इस संपूर्ण सूत्र की अनुवृत्ति होती है तथा एचोऽयवायाव: की सहायता से वान्त = वकारान्त, आदेश कौन हैं, इसका ज्ञान होता है। यथासङख्यम्' सूत्र की सहायता से क्रमिक आदेश होने का ज्ञान होता है। एचोऽयवायाव सूत्र अच् परे होने पर ही आदेश करता है। यकारादि प्रत्यय के परे होने पर उससे आदेश सम्भव नहीं था, अतः इस सूत्र की आवश्यकता हुई। यकारादि प्रत्यय = ऐसा प्रत्यय जिसका प्रथम वर्ण य हो, जैसे यत् प्रत्यय।

**आद्गुणः**

**अनुवाद -** अकार से अच् वर्ण परे होने पर पूर्व तथा पर के स्थान में एक गुण रूप आदेश होता है।  
**व्याख्या -** यह गुण सन्धि का विधान करने वाला विधि सूत्र है। एक पूर्वपरयो अधिकार सूत्र पूर्ण रूप से यहाँ अनुवृत्त होता है तथा 'संहितायाम' भी स्थानेऽन्तरतम की प्रवृत्ति भी इसमें है। 'इकोयणचि' से अचि पद भी अनुवृत्त होता है। आत् यह पञ्चमी विभक्ति का रूप है, आ के बाद तपर नहीं, अतः तपरस्तत्कालस्य के लगने की शङ्का यहाँ नहीं करनी चाहिए। सूत्र का तात्पर्य है कि यदि अकार के बाद इ उ ऋ लृ में कोई वर्ण हो तो अ \+ इ को ए, अ \+ उ को ओ अ \+ ऋ को अ (र) तथा अ \+ लृ को अ (ल) गुण होता है। स्पष्ट सूत्रार्थ इस प्रकार है -  
**सम्पूर्ण सूत्रार्थ \-** संहिता के विषय में हस्य, दीर्घ या प्लुत अ के बाद एच को छोड़कर अन्य असवर्ण अच् होने पर पूर्व के स्थान में एक अत्यन्त समान गुण एक आदेश होता है, जैसे-

**उपेन्द्रः**

उप \+ इन्द्र इस स्थिति में तपरतत्कालस्य की सहायता से 'अदेङ् गुण' से गुणसञ्ज्ञा हुई। 'आदगुण' सूत्र से प के अ तथा इन्द्रः के इ (अ \+ इ) के स्थान पर, अकार के कण्ठ समान तथा इकार के तालु स्थान के साम्य से कण्ठ तालु \- स्थानीय 'ए' गुण हुआ। 'उप् एन्द्र' यह स्थिति हुई। वर्ण सयोग होने पर उपेन्द्र रूप सिद्ध होता है।

**अदेङ् गुणः**

**अनुवाद -** अत् = ह्रस्व अकार और एड् प्रत्याहार के वर्ण (ए तथा ओ) गुणसञ्ज्ञक होते है।  
**व्याख्या \-** यह गुणसञ्ज्ञा विधायक सूत्र है। ह्रस्व अ. दीर्घ ए तथा दीर्घ ओ की यह सूत्र गुणसञ्ज्ञा करता है। अ ए ओ की गुणसञ्ज्ञा है। इसका तात्पर्य है कि व्याकरणशास्त्र में अ ए ओ का नाम गुण है। गुणसञ्ज्ञा हो जाने पर, 'आद गुण' आदि सूत्रो से गुण होता है। उपेन्द्र' आदि इसके उदाहरण हैं।

**प्रजते**

प्र \+ एजते इत्यत्र वृद्धिरादैच् इत्यनेन वृद्धो प्राप्तायां ता प्रबाध्य एडि पर रूपम्' इत्यनेन पूर्वपरयोः स्थाने पररूपैकादेशे प्रेजते' इति सिद्धम्। एवं उप \+ ओषति उपोषति।

**तपरस्तत्कालस्य**

**अनुवाद \-** तकार पर (बाद में) हो जिससे वह और तकार से परे जो हो वह, उच्चारण किया गया (स्वर या स्वर समूह) समान काल का ही बोधक होता है।  
**व्याख्या \-** यह समकाल सञ्ज्ञा विधायक सूत्र है। 'अणुदित् सवर्णस्य चाप्रत्यय' का यह अपवाद = बाधक सूत्र है। उसी सूत्र से यहाँ सवर्णस्य तथा अप्रत्यय. इन दो पदों की अनुवृत्ति होती है। 'स्वरूपम्0' सूत्र से 'स्व' की अनुवृत्ति आती है और वह षष्ठ्यन्त होकर जुड़ता है। समकालस्य तथा ये दोनों विशेषण रूप से 'सवर्णस्य इस विशेष्य पद में जुड़ते हैं। तपरः शब्द में दो समास है - बहुब्रीहि (तः परः यस्मात स तपर.) तथा तत्पुरुष (तात् परः तपरः)। सूत्र का स्पष्ट अर्थ है कि जब किसी अविधीयमान स्वर या स्वरसमूह के बाद 'त' लगा हो अथवा 'त' के बाद कोई अविधीयमान स्वर या स्वर समूह हो तब वह अपने उच्चारण काल के समान काल वाले सवर्णों का तथा अपना बोधक होता है। जैसे 'अदेङ् गुणः' में 'अत यह पद है। इसका 'अ' अविधीयमान है और इसके आगे त लगा है अतः यह अपने हस्व के सवर्णों अर्थात् 6 भेदों का बोधक है दीर्घ और प्लुत के शेष 12 भेदों का बोधक नहीं होगा। इसी प्रकार उक्त सूत्र में ही 'तू' के बाद एड़ आया है. बस (एड् = एओ) भी अपने = दीर्घ के 6 सवर्णों का बोधक है, प्लुत के द सवर्णों का नहीं। तात्पर्य यह है कि अदेङ् गुण से ह्रस्व अ तथा दीर्घ ए ओ की ही गुणसञ्ज्ञा होती है। 'यदि तपरस्त0' सूत्र न होता तो दीर्घ- प्लुत अ तथा प्लुत की ए ओ की भी गुणसञ्ज्ञा 'अणुदित.' सूत्र के नियमानुसार हो जाती है।

**उपदेशेऽजनुनासिक इत्**

**अनुवाद \-** उपदेश अवस्था में अनुनासिक अच् (स्वर) इत्सञ्ज्ञक होता है।  
**व्याख्या \-** यह इत्सञ्ज्ञा विधायक सूत्र है। अगले सूत्र में र प्रत्याहार का प्रयोग किया गया है। प्रत्याहार का दूसरा वर्ण इत्सञ्ज्ञक होता है। यह बताया जा चुका है। र् \+ अ = र प्रत्याहार के दूसरे वर्ण 'अ' को इत्सञ्ज्ञा यही सूत्र करता है तब र प्रत्याहार सिद्ध होता है। उपदेश अवस्था में जो अच् अनुनासिक हो उसकी यह इत्सञ्ज्ञा करता है। कौन सा अच अनुनासिक है? इसके लिए यहाँ बताया गया है कि पाणिनि व्याकरण पढ़ने की जो प्रतिज्ञा अर्थात् गुरु परम्परा है उसी से पाणिनीय (पाणिनि द्वारा उक्त ) अनुनासिक वर्णों का ज्ञान होता है। सूत्रकार ने अनुनासिक पाठ अलग से लिखा था पर वह नष्ट हो गया। अब परम्परा से ही अनुनासिकों का ज्ञान होता है। लण सूत्र से ल के बाद वाला (ल् \+ अ = ल), अनुनासिक है अतः उसकी इस सूत्र से इत्सञ्ज्ञा हो जाती है। इस अन्त्य इत् अ के साथ हयवरट् का अ रहित शुद्ध र मिला देने से 'र' प्रत्याहार बनता है। अन्तिम इत् अ के साथ कथित र सेर और ल दो वर्णों का ज्ञान होता है। अतः कृष्णर्द्धि में 'उरण् रपर' से रपर तथा तवल्कार में लपर होता है।

**उरण् रपरः**

**अनुवाद \-** ऋ यह वर्ण। तीस (ऋ के अठारह तथा लृ के बारह) भेदों का बोधक है। यह बात (सञ्ज्ञा प्रकरण में 'अणु दित्सवर्णस्य सूत्र में) उक्त है। उन 30 ॠ वर्णों के स्थान में जो अण होता है, वह र पर होकर ही प्रवर्तते = प्रवृत्त होता है।  
**व्याख्या \-** यह परिभाषा सूत्र है। ऋ शब्द से पष्ठी में उ: रूप बनता है जिसका अर्थ है ऋ के स्थान में। रपरः का अर्थ है जिसके बाद 'र' प्रत्याहार का वर्ण (र् या ल्) हो। तात्पर्य यह हुआ कि ऋ के स्थान पर अ इ अथवा उ में से कोई आदेश होता है तो उसके बाद र लग जाता है अतः वह रपर (रकारपरक) होकर अर इर अथवा उर हो जाता है। लृ के स्थान पर अ, इ अथवा उ होने पर वह लपर (लकारपरक) होकर अल्. इल् अथवा उल हो जाता है।

**पूर्वत्रासिद्धम्**

**अनुवाद \-** सवा सात अध्यायों के प्रति = तीन पादों के सूत्र असिद्ध होते हैं। त्रिपादी मे भी, पूर्व सूत्र के प्रति परवर्ती सूत्र असिद्ध होता है।  
**व्याख्या -** यह अधिकार सूत्र है। सूत्र का अर्थ है \- पूर्व के प्रति असिद्ध हो। पूर्व के प्रति कौन असिद्ध होगा? पर। इस प्रकार सूत्रार्थ हुआ पूर्ववर्ती सूत्र की दृष्टि में परवर्ती सूत्र असिद्ध होता है। ध्यान रहे कि पाणिनि की अष्टाध्यायी में आठ अध्याय है। प्रत्येक अध्याय चार पादों में विभाजित है। यह सूत्र अष्टाध्यायी में अष्टम अध्याय के द्वितीय पाद का प्रथम सूत्र है। इस सूत्र के पूर्व सवा सात अध्याय अर्थात् सात अध्याय तथा अष्टम अध्याय के प्रथम पाद में पठित सूत्र आ चुके हैं। इसके बाद त्रिपादी अर्थात द्वितीय तृतीय और चतुर्थ पाद के सूत्र है। त्रिपादी का पहला सूत्र यही है। इसी से यहाँ पूर्व का अर्थ है सवा सात अध्याय (सपादसप्ताध्यायी) के सूत्र तथा पर का अर्थ है त्रिपादी तीन पाद के सूत्र। चूँकि यह अधिकार सूत्र हैं अधिकार सूत्र स्वयं कोई विधान नहीं करते केवल अग्रिम सूत्रों में उनकी अनुवृत्ति होती है। उनकी अधिकार सीमा अध्याय पाद के आधार पर जहाँ तक निश्चित रहती है, वहाँ तक अनुवृत्ति होती है। यह त्रिपादी के सभी सूत्रों में अनुवृत्ति से जाकर कहता है कि तुम पूर्व के प्रति प्रसिद्ध हो। जो असिद्ध होता है वह इस प्रकार मान लिया जाता है जैसे वह सूत्र है ही नहीं। उदाहरणार्थ, पूर्ववर्ती प्रयोगों में हर \+ इह तथा विष्णु \+ इह इस स्थिति में आद् गुणः 6। 1। 87 से गुण प्राप्त है। पर इस सूत्र के नियमानुसार आद्गुण. 6। 1। 87 (सपाद साप्ताध्यायी सूत्र) की दृष्टि में लोप: शाकल्यस्य। 3। 10 त्रिपादी सूत्र के असिद्ध होने से हर + इह, विष्ण + इह के बीच में य् व दिखाई पड़ने लगते है अतः गुण नहीं हो पाता हे हरे, इह = यहाँ। हरइह, है। गुण तभी होगा जब अ + इ के बीच कोई वर्ण न हो (संहिता हो) हर हरयिह हरे + इह. इस स्थिति में एचोऽयवायावः सूत्र से ए' को अय् आदेश हुआ। हर् + अ + इह यह स्थिति हुई। लोप शाकल्यस्य से य् का विकल्प से लोप हो गया। हर + इह इस स्थिति में आदगुणः से अ + इ को गुण प्राप्त हुआ। पर पूर्वत्रासिद्धम् के नियमानुसार सपादसप्ताध्यायी सूत्र आद्गुणः 6। 1। 87 की दृष्टि में, त्रिपादी सूत्र लोपः शाकल्यस्य 8। 3। 16 के असिद्ध हो जाने से गुण नहीं हुआ। हरइह प्रयोग सिद्ध हुआ।

**वृद्धिरादैच्**

**अनुवाद -** दीर्घ आ और ऐच (दीर्घ ऐ तथा दीर्घ औ) की वृद्धि सञ्झा होती है।  
**व्याख्या \-** यह वृद्धिसञ्ज्ञा विधायक सूत्र है। वृद्धि एक पारिभाषिक सञ्ज्ञा है। आ, ऐ, औ की वृद्धिसञ्ज्ञा होती है। वृद्धिसञ्ज्ञा का फल है। 'वृद्धिरेचि' अथवा अन्य वृद्धि विधायक सूत्रों से वृद्धि होना। कृष्णैकत्वम् आदि इसके उदाहरण है।

**वृद्धिरेचि**

   
**अनुवाद \-** अकार से एच के परवर्ती होने पर वृद्धि रूप एक आदेश होता है।  
**व्याख्या \-** यह वृद्धि सन्धि करने वाला प्रमुख विधि सूत्र है। स्पष्टीकरण के लिए आदगुणः से आत् पद तथा एक पूर्वपरयो:' इस संपूर्ण सूत्र की अनुवृत्ति की जाती है। इस प्रकार सूत्रार्थ होगा \- यदि आ या अ के बाद एच् प्रत्याहार का कोई वर्ण हो तो पूर्ण (अ या आ) तथा पर (एच) के स्थान में वृद्धि आदेश होता है। यह सूत्र आदगुणः का अपवाद = बाधक है। कारण यह है कि जहाँ 'वृद्धिरेचि सूत्र लगता है वहाँ 'आद्गुण' भी प्राप्त हो जाता है। यदि सर्वत्र गुण ही हो जाये तो वृद्धि करने का कहीं अवकाश ही नहीं रहेगा। अतः निरवकाश होने से यह सूत्र अपने (अ \+ एच् के) स्थल में आदगुण का अपवाद हो जाता है। इसीलिए कहा गया है 'निरवकाशो विधि अपवाद |

वृद्धि होने पर अ \+ ए = ऐ. आ \+ ओ = औ आ \+ ए = ऐ, अ \+ औ = औ अ \+ ऋ = आ (र), अ \+ लृ = आ (ल) हो जाते है। जैसे कृष्णैकत्वम् \- इसका अर्थ है कृष्ण की एकता। कृष्ण \+ एकत्वम्, इस स्थिति में 'वृद्धिरादैच् सूत्र से वृद्धि सञ्ज्ञा हुई। वृद्धिरेचि सूत्र से पूर्व \+ पर (अ \+ ए) के स्थान में एक वृद्धि आदेश हुआ।

**अचोऽन्त्यादि टि**

**अनुवाद \-** अचों के बीच में जो अन्तिम (अच) है जिस (समुदाय) का प्रथम वर्ण (अच्) है, इस (समुदाय) का प्रथम वर्ण हो, वह (समुदाय) टि सञ्ज्ञा वाला होता है।  
**व्याख्या \-** यह टि सञ्ज्ञा विधायक सज्ञा सूत्र है। सूत्र में अन्त्यादि' शब्द विशेषण है। इसका विशेष्य है शब्दस्वरूपम्। अन्ते भवः अन्त्य। अन्त्य आदि यस्य शब्दस्वरूपस्य तत् अन्त्यादि। स्पष्ट सूत्रार्थ इस प्रकार है शब्द के जितने स्वर हैं उनमे अन्तिम स्वर के बाद यदि कोई व्यञ्जन हो तो उस व्यञ्जन सहित अन्तिम स्वर की टि सञ्ज्ञा होती है। जैसे मन में दो स्वर है अन्तिम स्वर न का है। यहाँ 'अस्' समुदाय की टि सञ्ज्ञा होती है। ध्वम' में अम' की टि सञ्ज्ञा है। शब्द के अन्तिम स्वर के बाद कोई व्यञ्जन न हो तो अन्तिम स्वर ही टि कहा जाता है। जैसे 'शक' शब्द में ककारोत्तर 'अ' की टि सञ्ज्ञा होती है।

**ओमाडोश्च।**

**अनुवाद \-** अकार से, ओम् या आड़ शब्द परे में होने पर (पूर्व \+ पर के स्थान में) पररूप एक आदेश होता है।  
**व्याख्या -** यह पररूप सन्धि विधायक सूत्र है। यदि अ अथवा आ के बाद ओम् या आड़ का आ हो तो पूर्व \+ पर के स्थान में पररूप आदेश होता है। यह स्पष्ट सूत्रार्थ है। आङ् उपसर्ग के ड् का लोप हो जाता है, 'आ' शेष रहता है। ओम् अव्यय पद है। आद्गुणः से आत्', 'एडि' पररूपम् से 'पररूपम्' की तथा एक पूर्वपरयो सूत्र की अनुवृत्ति करने पर इस सूत्रार्थ का पूरा ज्ञान होता है। जैसे\- शिवाय नमः ओ नमः शिवाय इसका अन्वय है। शिवाय \+ ओं नमः इस स्थिति में यकारोतर अकार के बाद ओम् शब्द होने से ओमाडोश्च सूत्र से अ \+ ओ के स्थान पर पररूप आदेश 'औ' हो जाता है।

**अन्तादिवच**

**अनुवाद -** जो यह, पूर्व \+ पर के स्थान में एक होता है, वह पूर्व समुदाय के अन्त के समान (और) पर समुदाय के आदि के समान होता है।  
**व्याख्या -** यह अतिदेश सूत्र है। सादृश्य के आधार पर एक के धर्म अर्थात् स्वभाव का दूसरे के धर्म (स्वभाव) पर आरोप करना अतिदेश कहा जाता है। जैसे गोसदृशो गवय: = गौ के समान नीलगाय होता है, यह स्वरूप का अतिदेश है। यह सूत्र भी अक्षर के धर्म का अतिदेश है। एक पूर्वपरयो' की अनुवृत्ति आती है तथा यथासंख्यमनु0 सूत्र से पूर्व का अन्वय अन्त से तथा पर का अन्वय आदि से होता है तब पूर्वोक्त सूत्रार्थ स्पष्ट होता है। केवल वर्ण में अन्त या आदि होता नहीं अतः पूर्व का अर्थ यह वहाँ 'पूर्ववर्ती वर्ण समुदाय' तथा पर का अर्थ 'परवर्ती वर्ण समुदाय होता है। सूत्र का तात्पर्य यह है कि एकादेश करने से पहले पूर्वसमुदाय में धातु, उपसर्ग आदि जो व्यवहार होते हैं वे ही एकादेश के बाद भी होते हैं, जैसे शिव आ + इहि में आ + इहि यह गुण एकादेश होने के पहले की स्थिति है। यहाँ पूर्वसमुदाय आ में आड़ का व्यवहार किया जाता है अर्थात् उसे आड् कहा जाता है। एकादेश होने पर आ + इ को ए हो जाने से 'आ' नहीं रह गया पर इस अतिदेशसूत्र से ए भी आड् के समान मान लिया जाता है (ए में आङ का व्यवहार किया जाता है) तब शिव + एहि इस स्थिति में आङ् न होने पर भी 'ओमाडोश्च' से पररूप अ + ए = ऐ हो जाता है।  

**अकः सवर्णे दीर्घः**

**अनुवाद \-** अक् प्रत्याहार से, सवर्ण अच् परे होने पर पूर्व \+ पर के स्थान में  दीर्घ रूप एकादेश होता है।  
**व्याख्या -** यह सवर्ण दीर्घ सन्धि करने वाला विधि सूत्र है। 'इकोयणचि' से 'अचि' पद की तथा 'एक पूर्वपरयो' सूत्र की अनुवृत्ति आती है। समान स्थान तथा आभ्यन्तर प्रयत्न वाले वर्णों को परस्पर सवर्ण कहा जाता है। यह तुल्यास्य, सूत्र में स्पष्ट ही है। अक प्रत्याहार में अ, इ, उ, ऋ, तथा लृ वर्ण आते हैं उनके आगे सवर्ण स्वर के रहने पर यह सूत्र दीर्घ करता है। 'तुल्यास्य0' सूत्र से अ का सवर्ण अ. इ का इ उ का उ, ऋ का ॠ तथा लू का लृ है। यह ध्यातव्य है कि यहाँ केवल 'अ', 'ई. उ आदि हस्व वर्ण ही गृहीत नहीं होते अपितु गविधीयमान होने से अणुदित् सवर्णस्य चाप्रत्ययः के नियमानुसार वे ऊ. ई आदि अपने सभी भेदों के भी बोधक होते हैं। ऐसी दशा में यह सूत्र अ इ उ आदि के ह्रस्व, दीर्घ आदि सभी भेदो के रहने पर प्रवृत्त होता है। स्थानेऽन्तरतमः परिभाषा के कारण दीर्घ आदेश पूर्व + पर के अत्यन्त समान होता है। अकार के दीर्घ में आदगुण' का तथा अन्य वर्णों के दीर्घ में यह इकोयणचि का अपवाद है।

जैसे \- दैत्य \+ अरि, इस स्थिति में दीर्घ एकादेश होता है।

**अनेकाल शित् सर्वस्य**

**अनुवाद -** अनेक अलों वाला (आदेश) और शकार की इत्सञ्ज्ञा वाला आदेश सम्पूर्ण स्थानी के स्थान में होता है।  
**व्याख्या -** यह परिभाषा सूत्र है। 'अलोऽन्त्यस्य का यह अपवाद है। वह स्थानी के अन्त्य वर्ण को आदेश का निर्देश करता है पर यह कहता है कि सम्पूर्ण स्थानी को आदेश हो। जिसके स्थान में आदेश हो वही स्थानी है जैसे सुधी \+ उपास्य यहाँ 'ई' स्थानी है। 'अल्' प्रत्याहार है जिसमें समस्त वर्ण आ जाते हैं। अतः अनेकाल आदेश का अर्थ है अनेक (एक से अधिक) अक्षरों वाला आदेश उदारणार्थ रामै: में राम \+ भिस् इस स्थिति में 'अतो मिस ऐस सूत्र से मिस् को ऐस आदेश होता है। इस ऐस में दो अल् हैं अतः यह अनेकाल आदेश है। अनेकाल सूत्र की सहायता से पूरे मिस् के स्थान में ऐसा होता है।

शित आदेश का उदाहरण इतः है। इदम् तः स्थिति में इस सूत्र की सहायता से सम्पूर्ण इदम् को 'इदम् इश' सूत्र से इश् आदेश हो जाता है। श् की इत्सञ्ज्ञा होने से इश् आदेश शित है।

**ङिच्च।**

**अनुवाद -** डकार की इत्सञ्ज्ञा वाला आदेश, अनेकाल हो तब भी अन्त्यवर्ण के स्थान में ही होता है।  
**व्याख्या \-** यह परिभाषा सूत्र है। पूर्व सूत्र का यह अपवाद है। अलोऽन्त्यस्य के अलः तथा अन्त्यस्य दोनों पदों की यहाँ अनुवृत्ति आती है। सूत्र का तात्पर्य है कि जिस आदेश में डकार की इत्सञ्ज्ञा होती है वह चाहे अनेकाल ही हो परन्तु स्थानीय के अन्तिम वर्ण के स्थान में होता है। इसका उदाहरण 'गवाग्रम' आगे है।

**अवङ् स्फोटायनस्य**

**अनुवाद -** पदान्त में स्थित एड प्रत्याहारान्त गो के स्थान पर अच् वर्ण परे होने पर विकल्प से अवड आदेश होता है।  
**व्याख्या -** एड पदान्तादति से एडः पद अकार गोः का विशेषण होने के लिए षष्ठयन्त हो जाता है, तदन्त विधि से एडन्तस्य' यह अर्थ होता है। उसी से पदान्तात् पद भी अनुवृत्त है जो यहाँ सप्तम्यन्त होकर जुड़ता है। सर्वत्रवि' सूत्र से 'गो' और 'विभाषा' पद तथा 'इकोयणचि से 'अचि' पद आता है। 'स्फोटायन' का ग्रहण सम्मानसूचक है क्योंकि विकल्प विधान के लिए तो विभाषा पद की अनुवृत्ति है ही जैसे गवाग्रम् \- गो \+ अग्रम इस स्थिति में पदान्त तथा एडन्त गो शब्द के पश्चात् अकार की स्थिति होने से 'सर्वत्र विभाषा गो:' से प्रकृतिभाव का विकल्प से विधान होकर गो अग्रम् प्रयोग सिद्ध होता है।

**इन्द्रे च**

**अनुवाद \-** इन्द्र शब्द परे होने पर, गो शब्द के स्थान पर अवड़ आदेश होता है।  
**व्याख्या \-** यह भी विधि सूत्र है। 'एड. पदान्तादति सूत्र से एड: की अनुवृत्ति होती हैं और वह यहाँ गोः का विशेषण होता है अतः उस (एङ) में तदन्त विधि होती है और वह यहाँ षष्ठ्यन्त हो जाता है। 'सर्वत्र विभाषा गो' से गोः पद यहाँ आता है। 'अवड स्फोटायनस्य' से इन्द्र शब्द से परे भी अवड़ हो जाता फिर भी यह सूत्र बनाया गया। अतः 'इन्द्रे च से होने वाला अवड आदेश सूत्र विधान-सामर्थ्य से नित्य होता है।  

**दूराद्धूचे च**

**अनुवाद -** दूर से सम्बोधन करने अर्थात् पुकारने में प्रयुक्त वाक्य की टि को विकल्प से प्लुत होता है।  
**व्याख्या -** यह प्लुत विधायक विधि सूत्र है। यहाँ अच् सन्धि तक प्रकृतिभाव (स्वरों में परिवर्तन न होने) के विधायक सूत्र आये हैं। प्लुत स्वर को प्रकृतिभाव होता है अतः उसका विधायक सूत्र प्रथम निर्दिष्ट है। इस सूत्र में 'वाक्यस्य टेः प्लुत उदात्तः' अधिकार सूत्र के सभी शब्दों की अनुवृत्ति आती है। महाभाष्य के अनुसार सम्पूर्ण प्लुत विधान वैकल्पिक है। अतः यह भी विकल्प विधान है। धूत शब्द का अर्थ है आहवान या सम्बोधन। जहाँ सहज प्रयत्न से सम्बोध्य (जिससे कहा जा रहा है, श्रोता) को अभिमुख न किया जा सके अर्थात् जिस स्थान पर सम्बोध्य व्यक्ति विशेष प्रयत्न से वाक्य सुन सकता हो उसे दूर कहा जाता है। दूर देश में सम्बोध्य को पुकारने में प्रयुक्त वाक्य में टि को यह प्लुत करता है। ध्यातव्य है कि यदि सम्बोध्य का नाम वाक्यान्त में होगा तभी उसकी टि को प्लुत होगा अन्यथा नहीं। जैसे आगच्छ कृष्ण 3। यहाँ तो प्लुत होगा, परन्तु कृष्ण ! आगच्छ। यहाँ नहीं। इस नियम का पालन हम दैनिक व्यवहार में भी करते हैं। धूत शब्द का अर्थ सम्बोधन है अतः जहाँ पुकारने का भाव न हो वहाँ भी सम्बोध्य की टि को प्लुत हो जाता है, जैसे- पयः पिब रमेश 3 |

#### प्रश्न\- निम्नलिखित सूत्रों की व्याख्या कीजिए।

**उत्तर -**

**शात्।**

**अनुवाद -** शकार से, परवर्ती तवर्ग के स्थान पर श्चुत्व नहीं होता है।  
**व्याख्या \-** यह श्चुत्व विधान का निषेधक सूत्र है। 'तो षि' से तो स्तोः श्चु तथा न पदान्तात् 0 से 'न की यहाँ अनुवृत्ति की जाती है। श् के बाद आने वाले तवर्ग को पूर्व सूत्र से श्चुत्व चवर्ग प्राप्त होता है पर इस सूत्र से उसका निषेध हो जाता है।

**ष्टुना ष्टुः।**

**अनुवाद \-** षकार तथा ट वर्ग का योग होने पर सकार तथा तवर्ग के स्थान पर षकार तथा टवर्ग होता है।  
**व्याख्या -** यह ष्टुत्व सन्धि विधायक सूत्र है। 'स्तो श्चु0' सूत्र में इसमे 'स्तो' पद अनुवृत्त होता है। यहाँ भी यथासङ्ख्य0 सूत्र से नियमानुसार स्थानी सकार तवर्ग तथा आदेश षकार टवर्ग में संख्या क्रम है। अर्थात् स के स्थान में ष् तथा तवर्ग - त् थ् द् ध् न् के स्थान में क्रमश: टवर्ग ट् ठ् ड् ढ् ण् वर्ण होते हैं। स्थानी सकार एवं तवर्ग तथा निमित्त = षकार और टवर्ग में योग के लिए सख्या क्रम यहाँ भी अपेक्षित नहीं है। इसी से ष इस प्रथम निमित्त के साथ तवर्ग (स्थानी) का कोई भी वर्ण होने पर ष्टुत्व प्राप्त हो जाता है जिसका तोः षि सूत्र निषेध करता है। यदि ष्टुत्व प्राप्त ही न होता तो उसका निषेध कैसे होता? जैसे राम + षष्ठः, इस स्थिति में षकार के साथ होने के कारण, उस षकार के पूर्व स्थित सकार के स्थान पर ष्टुना ष्टु सूत्र से ष्टुत्व षकार हो जाने पर उक्त रूप सिद्ध होता है।

**उपेन्द्रः**

उप \+ इन्द्र:। ऐसी स्थिति में 'अदडगुण से अ और इ की गुण संज्ञा होती है। 'आदगुण' से 'अ' और 'इ' को गुण होकर उपेन्द्र रूप की सिद्धि होती है।

**न पदान्ताट्टोरनाम्।**

**अनुवाद \-** पदान्त में स्थित टवर्ग से परे नाम के नकार से भिन्न सकार तवर्ग के स्थान पर षकार टवर्ग (ष्टुत्व) नहीं होता है।  
**व्याख्या \-** टुना ष्टुः निषेधक यह सूत्र है। स्तोः श्चु0 सूत्र से स्तो तथा ष्टुना ष्टु से ष्टु' पद यहाँ अनुवृत्त होता है। अनाम् शब्द की षष्ठी का यहाँ सौत्र लोप है।  
षट् \+ सन्त \- इस स्थिति में पदान्त टकार के योग में सकार को ष्टुना ष्टु सूत्र से ष्टुत्व षकार प्राप्त होता है पर 'नपदान्ताट्टोरनाम् सूत्र से ष्टुत्व निषेध हो जाता है अतः षट् सन्तः प्रयोग सिद्ध होता है।

**तो: षि।**

**अनुवाद \-** तवर्ग के स्थान पर ष्टुत्व (टवर्ग) नहीं होता है, यदि षकार (तवर्ग से) परवर्ती हो।  
**व्याख्या \-** ष्टुत्व सन्धि का निषेध करने वाला यह दूसरा सूत्र है। यदि ष् से पूर्व तवर्ग का कोई वर्ण हो तो उसे प्राप्त ष्टुत्व का यह निषेधक है। न पदान्तात् से 'न' पद तथा ष्टुनाष्टु से ष्टुः की यहाँ अनुवृत्ति होती है। सूत्रारम्भसामर्थ्य से यह सूत्र निषेध करता है अन्यथा यह सूत्र ष्टुना की दृष्टि में असिद्ध है। यह भी ध्यातव्य है कि तवर्ग से परे षकार हो तब यह निषेध करता है पर तवर्ग से पूर्व षकार होने पर नहीं करता जैसे पेष् \+ ता = पेष्टा में ष्टुत्व ही होता है उसका यह निषेध नहीं करता।

सन् \+ षष्ठ \- इस स्थिति में ष्टुना ष्टुः से षकार के योग में उससे पूर्ववर्ती तवर्ग नकार को ष्टुत्व है पर 'तोः षि' सूत्र से उसका निषेध हो जाता है।

**झलाँ जशोऽन्ते।**

**अनुवाद \-** पद के अन्त में वर्तमान झलों के स्थान पर जश् होते हैं।  
**व्याख्या \-** यह जश्त्व विधायक सूत्र है। 'पदस्य अधिकार सूत्र की यहाँ अनुवृत्ति होती है। पदस्य का अन्वय 'अन्ते शब्द से होता है। झल् प्रत्याहार में ञ् म् ड् ण न् को छोडकर वर्गों के सभी वर्ण तथा श् ष् स् ह् वर्ण आते हैं। ज‍ में वर्ग के तीसरे वर्ण ज ब म् ड द हैं। स्थानेऽन्तरतमः की सहायता से यहाँ सदृशतम आदेश होता है। इस प्रकार सूत्र का तात्पर्य यह है कि यदि पदान्त में वर्ग का प्रथम द्वितीय, तृतीय अथवा चतुर्थ में से कोई वर्ण हो तो उसके स्थान पर उसी वर्ग का तृतीय वर्ण हो जाता है। यदि श् हो तो ज् तथा प् हो तो ड् हो जाता है। ह् को होढः से ढ तथा ससजुषोरुः से स् को रू होने से दोनों जो जश्त्व नहीं होता, जैसे-  
वाक् \+ ईश \- इस स्थिति में जशोऽन्ते सूत्र से जश्त्व जंकार होने पर वर्ण संयोग करके वागीश प्रयोग की सिद्धि होती है।

**यरोऽनुनासिकेऽनु नासिको वा।**

**अनुवाद -** पद के अन्त में स्थित यर् स्थान पर विकल्प से अनुनासिक होता है, यदि अनुनासिक वर्ण पर में हो।  
**व्याख्या \-** यह अनुनासिक का विकल्प से विधान करने वाला सूत्र है। न पदान्ताट्टोरनाम् से पदान्तात् पद की अनुवृत्ति होती है। वह यर का विशेषण है अतः षष्ठ्यन्त हो जाता है। यर् प्रत्याहार में ह् को छोड़कर समस्त व्यञ्जन आते हैं। मुख और नासिका से उच्चरित वर्ण अनुनासिक कहलाता है। स्थानेऽन्तरतम के नियमानुसार अनुनासिक स्ववर्गीय होता है अर्थात् वर्ग के स्थान पर उसी वर्ग का पञ्चम वर्ण अनुनासिक होता है। जैसे \- एतद \+ मुरारि, इस स्थिति में पदान्त यर् द है तथा उसके पश्चात् अनुनासिक 'म' है। अतः 'यरोऽनुनासिकेऽनुनासिको वा' सूत्र से द् के स्थान पर वैकल्पिक अनुनासिक उसी वर्ग का पञ्चम वर्ण न हो जाता है।

**प्राच्छति।**

**अनुवाद -** प्र \+ ऋच्छति। ऐसी स्थिति में 'उपसर्गा' क्रियायोगे से प्र की उपसर्ग सज्ञा होती है और 'भूवादयो धातव:' ऋच्छति की धातु संज्ञा होती है। तत्पश्चात् 'उपसर्द्धति धतौ इस सूत्र से अ और ऋ के आर, वृद्धि होकर यहाँ पर प्राच्छति रूप बनता है।

**तोर्लि।**

**अनुवाद \-** ल् वर्ण पर में रहने पर तवर्ग के स्थान पर परसवर्ण लकार होता है।  
**व्याख्या** \- अनुस्वारस्य ययि परसवर्ण सूत्र से परसवर्ण: पद यहाँ अनुवृत्त है। परस्य = बाद वाले वर्ण का, सवर्ण: = सवर्ण। यह परसवर्ण आदेश विधायक विधि सूत्र है। परसवर्ण का अर्थ है परवर्ती वर्ण का सवर्ण। पर यहाँ ल है। लकार का सवर्ण लकार ही है। अतः तवर्ग के स्थान पर सवर्ण ल ही होता है। सवर्ण कहने का फल है न् के स्थान पर अनुनासिक ल होना। अन्यथा पर जाता पर ल हैं वही ल् आदेश हो जाता है। जैसे \- तल्लय तस्मिन लयः तल्लयः = उसमें लीनता अथवा तस्य लयः तल्लय = उसकी लीनता। तद् \+ लय इस स्थिति में तवर्गीय दकार के पश्चात् लकार होने के कारण तोर्लि सूत्र से द के स्थान पर परसवर्ण ल् हो जाने पर तल्लय प्रयोग सिद्ध होता है।  
ल  

कहने से भी कार्य निर्वाह हो

**खरि च। **

**अनुवाद \-** खर् वर्ण पर में होने पर झल के स्थान पर चर हो जाता है।  
**व्याख्या \-** यह चर्च विधायक विधि सूत्र है। यहाँ 'झला जश् झशि' से 'झला' को तथा 'अभ्यासे चर्च सूत्र से 'चर की अनुवृत्ति होती है। चर का वचन परिवर्तन कर 'चर' रूप से उसे यहाँ जोड़ा गया है। खर में वर्गों के द्वितीय\- प्रथम तथा श ष स हैं। झल् के अन्तर्गत वर्गों के चतुर्थ, तृतीय, द्वितीय प्रथम वर्ण तथा श् ष् स् ह् आते हैं। चर के अन्तर्गत वर्गों के केवल प्रथम वर्ण तथा श ष स हैं। स्थानेऽन्तरतमः परिभाषा से अत्यन्त समान चर ही होता है। इस प्रकार सूत्रार्थ होता है \- यदि वर्गों के प्रथम, द्वितीय वर्ण अथवा श ष स के बाद वर्गों में प्रथम, द्वितीय, तृतीय या चतुर्थ वर्ण हो तो अपने वर्ग का प्रथम अक्षर तथा शु ष स हों तो श ष स हो जाता है। ध्यातव्य है कि ह् को चर्च त होकर सदैव होट. से टकार ही होता है। इस सूत्र के कार्य \- 'चर आदेश होना' को चर्च होना कहा जाता है।

**झयो होऽन्यतरस्याम्।**

**अनुवाद \-** झय् प्रत्याहार से परवर्ती. ह के स्थान पर विकल्प से, पूर्वसवर्ण होता है। नाद, घोष, संवार तथा महाप्राण प्रयत्न वाले ह् के स्थान पर वैसा ही वर्ग का चतुर्थ वर्ण (घ) होता है।  
**व्याख्या \-** यह वैकल्पिक पूर्वसवर्ण सञ्ज्ञा विधायक विधि सूत्र है। उदः स्था. सूत्र से पूर्वस्य तथा अनुस्वारस्य0 ययि0 से 'सवर्ण:' पद की अनुवृत्ति करने पर यहा 'पूर्वसवर्ण' पद प्राप्त होता है। सूत्रस्थ 'अन्यतरस्याम्' का अर्थ है दोनों में से एक अवस्था में अर्थात् एक पक्ष में इस अर्थ के लिए 'अन्यतरस्याम्' के एक विशेष्य अवस्थायाम की कल्पना आवश्यक है। इसी अन्यतरस्याम् का फलित अर्थ है 'विकल्प से'। पूर्वसवर्ण: = पूर्ववर्ती वर्ण का सवर्ण। क्षय् प्रत्याहार में वर्गों के प्रथम, द्वितीय, तृतीय तथा  चतुर्थ वर्ण हैं। ह् का सवर्ण वर्ग का चतुर्थ (घ. झ ढ् घ् भु) ही है क्योंकि जैसे हू का बाह्य प्रयत्न संवार, नाद घोष तथा महाप्राण है वैसे वर्ग के चतुर्थ वर्णों का भी है। अतः सूत्रार्थ इस प्रकार स्पष्ट होगा कि वर्गों के प्रथम, द्वितीय, तृतीय या चतुर्थ वर्ण के बाद हकार हो तो ह से पूर्व वर्ण को विकल्प से उसी वर्ग का चतुर्थ वर्ण हो जाता है। जैसे वाक् + हरि, इस स्थिति में झलां जशोऽन्ते से क् को जश्त्व ग् होने पर बाग् + हरि: इस स्थिति में 'झायो होऽन्यतरस्याम्' सूत्र से झय् वर्ण ग् से परवर्ती ह् के स्थान पर पूर्व गृ का सवर्ण होता है।

**दैत्यारिः।**

दैत्य \+ अरि। ऐसी स्थिति में 'अकः सवर्णे दीर्घ' सूत्र से अ और अ को सवर्ण दीर्घ होकर दैत्यारिः रूप सिद्ध होता है।

**मोऽनुस्वारः।**

**अनुवाद -** हल् वर्ण परवर्ती होने पर मान पद को अनुस्वार होता है।  
**व्याख्या \-** यह सूत्र पदान्तम् को अनुस्वार करता है। 'हलि सर्वेषाम् से 'हलि' पद तथा 'पदस्य' इस अधिकार सूत्र की अनुवृत्ति होती है। अलोऽन्यस्य परिभाषा से अनुस्वार मकारान्त पद के अन्तिम अल् वर्ण म के स्थान पर होता है।  
हरिम \+ वन्दे, इस स्थिति में 'हरिम्' पद के अन्तिम वर्ण म् के बाद हल वर्ण वकार है अतः 'मोऽनुस्वार' सूत्र से अलोऽन्त्यस्य परिभाषा सूत्र की सहायता से 'म्' के स्थान पर अनुस्वार होने पर 'हरिवन्दे' प्रयोग सिद्ध होता है।

**नश्चापदान्तस्य झलि।**

**अनुवाद \-** पदान्त से भिन्न न् और म् के स्थान पर अनुस्वार होता है, यदि उसके बाद झल प्रत्याहार का कोई वर्ण हो।  
**व्याख्या \-** यह भी अनुस्वार विधायक सूत्र है 'मोऽनुस्वारः' से अनुस्वार की अनुवृत्ति होती है। मोऽनुस्वारः सूत्र से पदान्त म् को अनुस्वार होता है, इस सूत्र से अपदान्त मृ को तथा न् को भी अनुस्वार होता है।  
यशांसि \- यशस् शब्द से प्रथमा बहुवचन में 'यशांसि' रूप होता है। यशान् \+ सि, इस स्थिति में न पदान्त नहीं है तथा उससे परे झल वर्ण स् है अतः 'नश्चापदान्तस्य झलि सूत्र से न् के स्थान पर अनुस्वार होने पर यशांसि प्रयोग सिद्ध होता है।

**वा पदान्तस्य।**

**अनुवाद \-** पद के अन्त में स्थित अनुस्वार के स्थान पर वा = (यय वर्ण के परवर्ती रहने पर) विकल्प से परसवर्ण होता है।  
**व्याख्या \-** यह सूत्र पूर्वसवर्ण का वैकल्पिक विधान करता है। पूर्व सूत्र के सभी पदों की यहाँ अनुवृत्ति होती है। अनुस्वारस्य ययि सूत्र से अपदान्तनुस्वार को परसवर्ण होता है पर इस सूत्र से पदान्त अनुस्वार को परसवर्ण होता है।  
**स्पष्ट सूत्रार्थ -** यदि पदान्त अनुस्वार के बाद पांचों वर्गों अथवा य् व् र् ल् में से कोई वर्ण हो तो पद के अन्त में स्थिति इस अनुस्वार को परसवर्ण होता है। परसवर्ण पूर्व सूत्र की भांति होता है।  
त्वम् \+ करोषि इस स्थिति में मोऽनुस्वारः सूत्र से म् को अनुस्वार होता है तथा उसके बाद यय का वर्ण के है अतः वा पदान्तस्य' सूत्र से विकल्प से अनुस्वार को परसवर्ण ड हो जाने पर त्वङ्करोधि प्रयोग सिद्ध होता है।

**मो राजि समः क्वौ।**

**अनुवाद \-** क्विप् प्रत्यय जिसके अन्त में हो राज धातु से परे होने पर सम् उपसर्ग के म् के स्थान पर म् ही होता है (अनुस्वार नहीं होता)।  
**व्याख्या \-** यह सूत्र मोऽनुस्वार से प्राप्त अनुस्वार का निषेध कर सम् के म् का ही विधान करता है। मोऽनुस्वार' से ही यहाँ म की अनुवृत्ति होती है। छिप कृदन्त प्रत्यय है। राजू दीप्तौ धातु से क्रिप् प्रत्यय करने पर 'राट् यह क्विप् प्रत्ययान्त रूप होता है।  
**सम्राट -** सम् \+ राट, इस स्थिति में सम् उपसर्ग को अव्यय मानकर उसकी पद सञ्ज्ञा हो जाती है अतः सम से म को मोऽनुस्वारः से अनुस्वार प्राप्त होता है। क्विप् प्रत्यायान्त राट् शब्द सम् के बाद में है अतः 'मो राजि समः कौ' सूत्र से अनुस्वार का निषेध हो जाता है और म् को म् ही रह जाता है।

**गवाग्रम।**

गो \+ अग्रम। ऐसी दशा में 'अव स्फोटायनस्य इस सूत्र के द्वारा ओ को अवड़ आदेश होकर गव \+ अग्रम ऐसी स्थिति हुई अब यहाँ अकः सवर्णे दीर्घः इस सूत्र से सवर्ण दीर्घ होकर गवाग्रम रूप बनता है।

**ङ सि धुट्।**

**अनुवाद -** ड् वर्ण से, परवर्ती 'स्' को स विकल्प से छुट् आगम होता है।  
**व्याख्या -** यह सूत्र विकल्प से घुट का आगम करता है। 'हे मपरे वा से वा' की अनुवृत्ति होती है। सूत्र में '' पञ्चम्यन्त है अतः 'तस्मादित्युत्तरम्य' के अनुसार 'ड' से अव्यवहित पर को घुट हो, यह अर्थ होता है। 'सि' सप्तम्यन्त है अतः 'तस्मिन्निति निर्दिष्टे पूर्वस्य' के अनुसार स् से अव्यवहित पूर्व को घुट् हो यह अर्थ होता है। दोनों में कौन माना जाये? 'उभयनिर्देशे पञ्चमी निर्देशों बलीयान' अर्थात् जहाँ सप्तमी और पंचमी दोनों का निर्देश हो वहाँ पंचमी निर्देश बलवान होता है। इस नियमानुसार 'तस्मादित्युत्तरस्य' का नियम ही यहाँ माना जाता है। सूत्र में जब पञ्चम्यन्त के बाद सप्तम्यन्त पद हो तब सप्तम्यन्त को षष्ठयन्त मानकर अर्थ किया जाता है, यह भी एक नियम है।  
इस प्रकार सूत्र का स्पष्ट अर्थ होता है कि 'यदि ड् वर्ण के बाद व्यवधान रहित स हो तो विकल्प से स का अवयव छुट् आगम होता है। आगम तथा आदेश का अन्तर जान लेना आवश्यक है। आदेश होता है तमो स्थानी (जिसके स्थान पर आदेश होता है वह) हट जाता है और वह उस स्थान पर होता है, जैसे इ को य य आदेश इ को हटाकर उसके स्थान पर होता है। आगम किसी को हटाकर नहीं होता बल्कि वह अपने स्थानी (जिसे आगम होता है) का अवयव हो जाता है जैसे स को छुट् अगम् होने पर छूट स के साथ उसका अवयव होकर रहता है।

**आद्यन्तौ टकितौ।**

**अनुवाद \-** टितृ और कित् जिसके अवयव कहे गये हो, उसके क्रम से आदि के अवयव तथा अन्त के अवयव होते हैं।  
**व्याख्या \-** यह परिभाषा सूत्र है। यथासङ्ख्य0 सूत्र के नियम से वृत्ति में क्रमात्' कहा गया है। 'घुट्' में उ तथा ट् की इत्सञ्ज्ञा होती है केवल ध् शेष रहता है। जिस आगम आदि में ट् की इत्सञ्ज्ञा हो जाये उसे 'टित्' कहा जाता है। इसी प्रकार जिसमें क् की इत्सञ्ज्ञा होती है उसे 'कित्' कहा जाता है। छुट् टित् है तथा कुक् टुक् (जो आगे वर्णित है) कित् हैं। यह सूत्र इस बात का नियमन करता है कि टित् का विधान जिससे किया गया हो वह उसका आदि अवयव होता है तथा कितु (आगम) जिससे विहित हो के उसका अन्त अवयव होता है। स को घुट् आगम हुआ है अतः स् का आदि अवयव ध् होगा अर्थात् स् पूर्व रहेगा। सूत्र का विग्रह इस प्रकार है- आदिः च अन्तः च आद्यन्तौ, ट च कः टकौ, टकौ इतौ ययो. तौ टकितौ।

**ङ्ण कुक् टुक् शरि।**

**अनुवाद \-** शर् वर्ण परवर्ती हो तो ड़ और ण को विकल्प से, कुं क टु कु क्रमशः कु क और टु क आगम होते हैं।  
**व्याख्या \-** यह कुक्, टु क् आगम का वैकल्पिक विधायक सूत्र है। 'वा' की अनुवृत्ति 'हे मपरे वा' से होती है। यथासङ्ख्य0 सूत्र की सहायता से ड् को कुक् तथा ण् को टुक् आगम होता है। दोनों में 'उ' और 'क' इत्सञ्ज्ञक है। क् की इत्सञ्ज्ञा होने से ये कित् है अतः आद्यन्तौ0 सूत्र की सहायता से ङ् ण् के आदि में रहते हैं।

**नश्च।**

**अनुवाद \-** नकारान्त पद से परवर्ती सकार को विकल्प से घुट आगम होता है।  
**व्याख्या \-** यह सूत्र छुट् आगम का विकल्प से विधान होता है। 'ङ सि धुट' सूत्र से 'सि' तथा 'धुट्', हे मपरे वा' से 'वा' तथा 'पदस्य' सूत्र की अनुवृत्ति होती है। तदन्त विधि होने पर 'न' का अर्थ 'नान्तस्य' हो जाता है। टित होने के कारण घुट सकार का आदि अवयव होता है। 

**शि तुक्।**

**अनुवाद \-** पद के अन्त में स्थित नकार को श् वर्ण पर में होने पर विकल्प से तुक् आगम होता है।  
**व्याख्या \-** यह वैकल्पिक तुक आगम विधायक विधि सूत्र है। 'नश्च' से 'न', 'हे मपरे वा' से 'वा' तथा 'पदस्य' सूत्र की अनुवृत्ति होती है। आद्यन्तौ0 सूत्र की सहायता से यह तुक् कित होने से न का अन्त्य अवयव होता है।

**डमो ह्रस्वादचि डमुण् नित्यम्।**

**अनुवाद -** ह्रस्व से परवती, जो डम् (ङ ण् न) वे जिस पद के अन्त में हों उससे परवर्ती अच् को प्रायः डमुट् आगम होता है।  
**व्याख्या \-** ङमुट् विधायक यह विधि सूत्र है। ङमुट् में उट् की इत्सञ्ज्ञा लोप होने पर डम बचता है। डम् प्रत्याहार है। डमुट का आगम मानने पर ऐसा कोई उदाहरण नहीं मिलता जिसमें ड ण् न तीनों आगम एक साथ दिखाई पड़े। अत डम के तीनों वर्णों ङ ण् न् के साथ उ टू को जोड़कर डू द गुट् नुट् आगम ही ङमुट का अर्थ माना जाता है। सूत्र में 'नित्यम्' पद क्रियाविशेषण होने से द्वि. ए. व नपुंसक लिङ्ग है। नित्यम् का अर्थ प्रायः ही है इसी से कहीं डु टु आदि नहीं भी होता, जैसे \- यड़ \+ अन्तम् = यडन्तम्। तीनों आगम वहाँ होते हैं जहाँ ड् ण् या न वर्ण पदान्त हो, उनके पूर्व ह्रस्व वर्ण तथा बाद में अच हो। टित होने से ये अच् के आदि अवयव होते हैं। जैसे \- प्रत्यङ् \+ आत्मा, इस स्थिति में ड् के पूर्व ह्रस्व अ तथा बाद में अच् वर्ण 'आ है अतः डमो हस्वादचि' से 'आ' को छूट आगम होता है।  
सूत्र

**एतन्मुरारिः।**

एतद् \+ मुरारि। ऐसी स्थिति में 'यरोऽनुनासिकेऽनुनासिको 'वा' इस सूत्र द्वारा विकल्प से दकार अनुनासिक नकार होकर एतन्मुरारि: रूप बनता है। पक्ष में जहाँ अनुनासिक नहीं होता है वहाँ एतन्मुरारि:' रूप बनता है।

**समः सुटि।**

अनुवाद \- सम् के मकार के स्थान पर रु आदेश है यदि सुट पर में हो।  
सूत्र  
से  
**व्याख्या \-** सम् के म को रु करने वाला यह विधि सूत्र है। 'मतुवसोरु. सम्बुद्धौ छन्दसि' यहाँ 'रु.' की अनुवृत्ति आती है। अलोऽन्त्यस्य की सहायता से यह रु सम् के अन्त्य म को होता है। इसका उदाहरण है सम् \+ स्कर्ता। सुट् आगम होने पर स्कर्ता बना (सम्परिभ्या करोतौ भूषण से सुट् हुआ)। सुट् पर मे है अतः इस सूत्र से उससे पूर्ववर्ती म् को रू हुआ।

**मतुवसोरु**

**अनुवाद \-** यहाँ 'मतुवसोरु' सूत्र के रु आदेश के प्रकरण में रु के पूर्व वर्ण के स्थान पर, वा = विकल्प से, अनुनासिक ( ) होता है।  
**व्याख्या \-** यह अधिकार सूत्र है। अष्टाध्यायी में 'मतुवसोरु सम्बुद्धौ छन्दसि' सूत्र से 'कानाग्रेडिते' तक रु प्रकरण है। इस प्रकरण के सूत्र 'रु आदेश करते हैं।  
**सूत्र का स्पष्ट अर्थ** है कि इस सूत्र (अत्रानुना0) से बाद वाले यहाँ के रु प्रकरण के सूत्रों से जिस वर्ण के स्थान पर रु आदेश हो उसके पूर्व के स्थान पर विकल्प से अनुनासिक होता है। अधिकार सूत्र होने से यह इस रु प्रकरण के सभी सूत्रों से अन्ति होता है। जैसे- सर + स्कर्ता, यहा रु (2) के पूर्व वर्ण अ को इस सूत्र से वैकल्पिक अनुनासिक अँ होता है जिससे से र् म्कर्ता यह स्थिति होती है।

**अनुनासिकात् परोऽनुस्वारः।**

**अनुवाद -** अनुनासिक को छोड़कर रु के पूर्व वर्ण से परवर्ती अनुस्वार आगम होता है।  
**व्याख्या \-** अनुस्वारागम विधायक यह सूत्र है। मतु वसोरु से रु तथा 'अत्रानुनासिक0' से पूर्वस्य की अनुवृत्ति होती है। दोनों पद पञ्चम्यन्त होकर यहाँ जुड़ते हैं।  
**सूत्र का स्पष्ट अर्थ** है कि जिस पक्ष में अनुनासिक नहीं होता उस पक्ष मे रु' से पूर्ववर्ती वर्ण से परे अनुस्वार का आगम होता है। यह आगम घुट् आदि की भाँति अवयव नहीं होता।  
**उदाहरण \-** अनुनासिक न होने पर जब सर स्कर्ता यह स्थिति होती तब यह सूत्र र से पूर्व 'अ' के बाद अनुस्वार () करता है और स र स्कर्ता' यह स्थिति होती है।

**खरवसानयोर्विसर्जनीयः।**

**अनुवाद \-** खर वर्ण पर में रहने पर अथवा अवसान (अन्त) में स्थित पद के अन्त वाले रेफ (र) के स्थान पर विसर्ग होता है।  
**व्याख्या \-** यह विसर्ग विधायक विधि सूत्र है। रो रि' सूत्र से रः तथा पदस्य सूत्र की अनुवृत्ति होती है। सूत्र का अर्थ है \- 'खर वर्ण परवर्ती हो अथवा अन्त में स्थित हो तो रकारान्त पद के स्थान पर विसर्ग होता है। अलोऽन्त्यस्य परिभाषा बल से विसर्ग अन्त्य र को होता है। जैसे\- स र स्कर्ता स्थिति में र पद के अन्त में है तथा उसके बाद स् खर वर्ण है अतः र के स्थान पर विसर्ग हो जाता है जिससे संस्कर्ता स्थिति होती है।

#### प्रश्न\- मानचित्र कला के विकास में योगदान देने वाले प्राचीन भूगोलवेत्ताओं के नाम बताइये।

**उत्तर-**

प्राचीन भारतीय भूगोल धर्म पर आधारित था। धार्मिक अभिलेखों के अतिरिक्त यात्रियों द्वारा किये वर्णन विश्व के विभिन्न प्रदेशों की जानकारी के स्त्रोत हैं। प्राचीन भारतीय विद्वानों को ब्रह्माण्ड विज्ञान ( Cosmography) और विश्व रचना (Cosmology) के बारे में सही जानकारी थी। आर्यभट्ट, वराहमिहिर, ब्रह्मगुप्त, भाष्कराचार्य, भाहिला, उत्पल्ल, विजय नंदी आदि विद्वानों ने मानचित्र कला के विकास में योगदान दिया।

#### प्रश्न\- भूगोल एवं खगोल शब्दों का प्रयोग सर्वप्रथम कहाँ मिलता है?

**उत्तर-**

भूगोल शब्द का प्रयोग सर्वप्रथम सूर्य सिद्धान्त में किया गया जबकि पुराणों में भूगोल, खगोल एवं ज्योतिष चक्र के बीच अंतर स्पष्ट किया गया है। प्राचीन भारतीय भूगोलशास्त्रियों ने 6 ग्रहों- सूर्य, चन्द्र, मंगल, बुद्ध, बृहस्पति, शुक्र, शनि, राहु और केतु का वर्णन किया है। बुद्ध को हरे रंग का, शुक्र को सफेद रंग का, मगल को लाल रंग का, बृहस्पति को पीले रंग का और शनि को काले रंग का बताया गया है। प्राचीन भारतीय भी भूकेडिक सिद्धान्त (Geocentric) में विश्वास रखते थे।

पृथ्वी शब्द का प्रयोग वेद एवं पुराणों में कई बार किया गया है। ऐतरेय ब्राह्मण में पृथ्वी को मंडलाकार बताया है। इसमें कहा गया है कि सूर्य न तो उदय होता है और न छिपता है. यह दिन की समाप्ति पर दूसरी ओर चला जाता है जिससे रात हो जाती है।

पुराणों में अक्षांशों एवं देशांतरों की जानकारी मिलती है। अक्षांशों के आधार पर पृथ्वी को अनेक प्रदेशों में विभाजित किया गया था।

#### प्रश्न\- ऋतुओं का सर्वप्रथम ज्ञान कहाँ से प्राप्त होता है?

**उत्तर-**

ऋग्वेद में सर्वप्रथम पाँच ऋतुओं का उल्लेख मिलता है। ऋग्वेद में पाँच ऋतुओं का (बसंत, ग्रीष्म,

वर्षा, शरद व हेमत) वर्णन है जबकि वाल्मीकि रामायण जो लौकिक संस्कृत का प्रथम काव्य है, में 6 ऋतुओं का वर्णन मिलता है। जो निम्न प्रकार है -

|     |     |
| --- | --- |
| **ऋतु (Season)** | **मास (Month)** |
| बसंत (Spring)  <br>ग्रीष्म (Summer )  <br>वर्षा (Rainy)  <br>शरद (Autumn)  <br>हेमन्त (Winter)  <br>शिशिर (Severe Winter ) | मार्च-अप्रैल  <br>मई-जून  <br>जुलाई-अगस्त  <br>सितम्बर-अक्टूबर  <br>नवम्बर-दिसम्बर  <br>जनवरी-फरवरी |

   

#### प्रश्न\- पौराणिक युग में भारतीय विद्वान ने विश्व को सात द्वीपों में विभाजित किया था, जिनका वास्तविक स्थान क्या है?

**उत्तर-**

|     |     |
| --- | --- |
| **द्वीप का नाम** | **वास्तविक स्थान** |
| जम्बू द्वीप  <br>पालक्ष द्वीप  <br>शाल्मली द्वीप  <br>कुश द्वीप  <br>क्रौंच द्वीप  <br>शक द्वीप  <br>पुष्कर द्वीप | भारतीय उपमहाद्वीप  <br>फारस देश  <br>वर्तमान सोमालिया  <br>भूमध्यसागरीय देश  <br>यूरोप  <br>थाईलैण्ड, मलेशिया, इण्डोनेशिया  <br>पूर्वी चीन, पूर्वी साइबेरिया, जापान |

   

#### प्रश्न\- न्यूटन से कई शताब्दी पूर्व किसने गुरुत्वाकर्षण का सिद्धान्त बताया?

**उत्तर-**

सिद्धान्त शिरोमणि' ग्रन्थ के लेखक आचार्य भाष्कराचार्य का मानना था कि पृथ्वी गोल है एवं अपने गुरूत्वाकर्षण के कारण सभी वस्तुओं को अपनी ओर खींचती है। इस प्रकार न्यूटन से कई शताब्दी पूर्व ही भारतीयों द्वारा पृथ्वी के गुरुत्वाकर्षण का सिद्धान्त सूर्य की स्थिरता, पृथ्वी के अक्षीय एवं कक्षीय भ्रमण के बारे में जानकारी प्राप्त की जा चुकी थी।

ऋग्वेद में इस बात का स्पष्ट उल्लेख मिलता है कि चन्द्रमा पृथ्वी के चारों ओर भ्रमण करता है। भाष्कराचार्य एवं अन्य भारतीय विद्वानों ने पृथ्वी को 360 अंशों में विभाजित किया था। पुनः प्रत्येक अंश को 60 कला (Minute) एवं प्रत्येक कला को 60 विकला (Second) में विभाजित किया गया था।

#### प्रश्न\- प्राचीन भारतीय गणितज्ञ कौन हैं, जिसने रेखागणित सम्बन्धी सिद्धान्तों को प्रतिपादित किया?

**उत्तर-**

'बौधायन' भारत के प्राचीन गणितज्ञ और शुल्व सूत्र तथा श्रोत के रचयिता थे। रेखागणितज्ञों में बौधायन का नाम सर्वोपरि है। बौधायन ने शुल्वसूत्रों में "यक्ष भूमिका" के अन्तर्गत रेखागणित के सिद्धान्तो को प्रतिपादित किया है।

**बोधायन का प्रमेय \-** किसी आयत के विकर्ण एक-दूसरे को समद्विभाजित करते हैं।

समचतुर्भुज के विकर्ण एक-दूसरे को समकोण पर समद्विभाजित करते हैं।

किसी वर्ग की भुजाओं के मध्य बिन्दुओं को मिलाने से बने वर्ग का क्षेत्रफल मूल वर्ग के क्षेत्रफल का आधा होता है।

किसी आयत की भुजाओं के मध्य बिन्दुओं को मिलाने से समचतुर्भुज बनता है जिसका क्षेत्रफल मूल आयत के क्षेत्रफल का आधा होता है।

#### प्रश्न\- गणित के त्रिकोणमिति (Trigonometry) के सिद्धान्त सूत्र को प्रतिपादित करने वाले प्रथम गणितज्ञ का नाम बताइये।

उत्तर-

ईसा की पाँचवी-छठी शताब्दी के भारतीय गणितज्ञ 'वराहमिहिर' हैं, जिन्होने सर्वप्रथम त्रिकोणमिति (Trigonometry) के सूत्र को प्रतिपादित किया। इनका जन्म 500 ई. (उज्जैन) में हुआ था। ये चन्द्रगुप्त द्वितीय के नवरत्नों में से एक थे। वराहमिहिर ने वृहत्सहिता', 'सैद्धान्तिका' तथा 'बृहज्जातक' नामक ग्रन्थों को रचा। वाराहमिहिर द्वारा प्रतिपादित त्रिकोणमिति के सूत्र -

* sin^2 (x) + Cos^2 (x) = 1
* sin x = Cos (pi/2 - x)
* ( 1 - Cos 2x ) / 2  = sin^2 ( x )

#### प्रश्न\- 'गणित सार संग्रह' के लेखक कौन हैं?

**उत्तर-**

नौवीं शताब्दी में भारत के प्रसिद्ध गणितज्ञ आचार्य महावीर हुए, जिन्होंने 'गणितसार संग्रह' नामक ग्रन्थ की रचना की। ये गुलबर्ग के निवासी तथा जैन धर्म के अनुयायी थे। राष्ट्रकूट वंश के राजा अमोघवर्ष प्रथम के दरबार में रहते थे। इन्होने क्रमचयों एवं संचयों का सूत्र प्रस्तुत किया। आपके द्वारा ही सर्वप्रथम बताया गया ऋणात्मक संख्याओं का वर्ग नहीं हो सकता। आपने समान्तर श्रेणी के पदों के वर्ग वाली श्रेणी के n - पदों का योग निकालना बताया। आचार्य महावीर ने कहा "बहुत प्रलाप करने से क्या लाभ है? इस चराचर जगत में जो कुछ भी वस्तु है, वह गणित के बिना नहीं समझी जा सकती।

#### प्रश्न\- 'गणित कौमुदी' तथा 'बीजगणित वातांश' ग्रन्थों के लेखक कौन हैं?

**उत्तर-**

गणित कौमुदी' तथा 'बीजगणित वातांश' नामक ग्रन्थ 'नारायण पण्डित द्वारा संस्कृत में लिखे गये गणित के सबसे महत्वपूर्ण ग्रन्थ हैं। नारायण पण्डित का जन्म 1340 ई. में हुआ था और मृत्यु 1400 ई में हुई।

#### प्रश्न\- भूगोल एवं खगोल विषयों का अन्तः सम्बन्ध बताते हुए, इसके क्रमिक विकास पर प्रकाश डालिए।

**उत्तर-**

प्राचीन काल में भूगोल नाम का कोई अलग विषय नहीं था किन्तु धरातलीय तथा आकाशीय पिण्डो से सम्बन्धित अध्ययन क्षेत्र शास्त्र के रूप में प्रचलित था। इसलिए भूगोल एवं खगोलशास्त्र एक\- दूसरे से सम्बन्धित माने जाते थे। खगोलशास्त्र, एक ऐसा शास्त्र है जिसके अन्तर्गत पृथ्वी और उसके वायुमण्डल के बाहर होने वाली घटनाओं का अवलोकन विश्लेषण तथा उसकी व्याख्या की जाती है। यह वह अनुशासन है जो आकाश में अवलोकित की जा सकने वाली तथा उनका समावेश करने वाली क्रियाओं के आरम्भ, बदलाव और भौतिक तथा रासायनिक गुणों का अध्ययन करता है।

जबकि भूगोल में पृथ्वी के अन्दर होने वाली घटनाओं का अवलोकन, विश्लेषण तथा उसकी व्याख्या की जाती है। अतः कहा जा सकता है कि खगोलशास्त्र (Astronomy), भू-गर्भ (Geology), भू-आकृति (Topography), भू-गोल (Geography) परस्पर अन्त सम्बन्धित हैं। अध्ययन क्षेत्र का विस्तार होने के कारण उक्त शास्त्रों की पृथक-पृथक शाखाये विकसित हो गयीं। प्राचीन भारतीय भौगोलिक व खगोलीय ज्ञान का विकास क्रम इस प्रकार है -

**1\. सिंधुघाटी सभ्यता काल -** भारतीय खगोल विज्ञान का पूर्व-ऐतिहासिक से आधुनिक काल तक लंबा इतिहास रहा है। भारतीय खगोल विज्ञान की कुछ शुरुआती जड़े इस अवधि तक की जा सकती है, 2500 ई.पू. से 1750 ई पू. तक। इसी समय दो राजधानियाँ - मोहनजोदड़ो और हड़प्पा सामने आयी तथा समुद्री मार्गों का विस्तार हुआ।

**2\. वैदिक काल -** वैदिक काल 2500 ई.पू. से 1000 ई.पू तक का है। वेदों की संहिताओं में, ब्राह्मणों में, आख्यकों में और उपनिषदों में भूगोल एवं खगोल विज्ञान का पर्याप्त विश्लेषण हुआ है। ऋग्वेद में खगोल विज्ञान से सम्बन्धित लगभग 30 श्लोक हैं, यजुर्वेद में 44 तथा अथर्ववेद में 162 श्लोक हैं। जिनमें नक्षत्र चान्द्रमास, सौरमास, मलमास, ऋतु परिवर्तन, उत्तरायन, दक्षिणायन आकाशचक्र, सूर्य की महिमा, कल्प का माप आदि के सन्दर्भ में अनेक उद्धरण मिलते हैं। इस हेतु ऋषि प्रत्यक्ष अवलोकन करते थे। कहते हैं, ऋषि दीर्घतमस् सूर्य का अध्ययन करने में ही अन्धे हुये, ऋषि गृहत्समद ने चन्द्रमा के गर्भ पर होने वाले परिणामों के बारे में बताया। यजुर्वेद के 17 वें अध्याय के चालीसवें मन्त्र में यह बताया गया है कि सूर्य किरणों के कारण चन्द्रमा प्रकाशमान है। इसके अतिरिक्त वेदानों में ज्योतिष के माध्यम से भी अनेक खगोलीय और भौगोलिक विषयों का चिन्तन व मनन किया गया है।

**3\. महाकाव्य काल -** यह काल 16 ई.पू. से 600 ई.पू. तक प्रमुखतः रामायण व महाभारत महाकाव्य काल के अन्तर्गत है। इस काल में वाल्मीकि, वेदव्यास आदि कवियों ने अपने-अपने काव्यों में ब्रह्माण्ड, पृथ्वी, वायु, जल, अग्नि, आकाश, सूर्य, नक्षत्र तथा राशियों का विवरण तथा इनसे जुड़े आख्यानों को पर्याप्त स्थान दिया है। महाकाव्य काल में सामरिक, सांस्कृतिक एवं वायु परिवहन भूगोल के विकास के संकेत हैं।

हमारे प्राचीन महाकवियों ने अपने काव्यों में स्थान-स्थान पर भौगोलिक तथ्यों का विवरण प्रस्तुत किया, बाद में विद्वानों द्वारा उनकी पुष्टि की गई। सूर्यग्रहण, चन्द्रग्रहण जैसी कई खगोलीय घटनाओं तथा नक्षत्रों आदि के सयोग का वर्णन प्राचीन काव्यों में मिलता है। जैसे भगवान श्रीकृष्ण का जन्म रोहिणी नक्षत्र तथा अष्टमी तिथि के संयोग से जयती नामक योग में लगभग 3112 ईसा पूर्व को हुआ। भारतीय खगोल वैज्ञानिक आर्यभट्ट के अनुसार महाभारत का युद्ध 3137 ईसा पूर्व में हुआ और कलयुग का प्रारम्भ कृष्ण के निधन के वर्ष 35 वर्ष पश्चात् हुआ। महाभारत काल वह काल है जब सिंधुघाटी की सभ्यता अपने चरम पर थी। विद्वानों का मानना है कि महाभारत में वर्णित सूर्य और चन्द्रग्रहण के अध्ययन से पता चलता है कि युद्ध 31 वीं सदी ईसा पूर्व हुआ था।

**4\. पौराणिक काल -** यह काल 1000 ई.पू. से 800 ई.पू. तक का है। प्राचीन भारतीय पुराणो में सृष्टि, ब्रह्माण्ड पृथ्वी, वायु, जल, अग्नि, आकाश, सूर्य, नक्षत्र तथा राशियों का विवरण वेदों, पुराणों और अन्य ग्रन्थों में मिलता है। हमारे साहित्य में 18 महापुराण तथा 18 उपपुराण है। लगभग सभी पुराणों में सृष्टि सम्बन्धी वर्णन मिलता है। 'भविष्य पुराण' में सूर्य का महत्व, 12 महीनों का वर्णन आदि हैं। 'लिङ्ग पुराण में सृष्टि की उत्पत्ति, युग, कल्प आदि का खगोलीय वर्णन मिलता है। 'वराह पुराण' में सृष्टि, सूर्य के उत्तरायन-दक्षिणायन, अमावस्या-पूर्णमासी आदि का वर्णन है। 'मत्स्य पुराण' में गृहों की उत्पत्ति का वर्णन है। पुराणों में विश्व को सात द्वीपों में विभक्त किया गया है

1\. जम्बू द्वीप 2. कुश द्वीप 3. प्लाशका द्वीप 4. पुष्कर द्वीप 5. सलमाली द्वीप 6. क्रकार द्वीप 7. शक द्वीप।

भारत में अन्य शास्त्रों के साथ ज्योतिष, ज्यामिति तथा खगोलशास्त्र का भी विकास हुआ था। गुप्तकाल के खगोलशास्त्री सभी ग्रहों की गति तथा मार्ग परिधि के बारे में जानते थे तथा उन्होंने सूर्य और चन्द्र ग्रहण का कारण तथा समय की गणना के विषय में मौलिक जानकारी दी है।

#### प्रश्न\- 'ज्योतिष के स्वरूप का संक्षिप्त विश्लेषण कीजिए।

**उत्तर-**

वेदाङ्गों में छठा व अन्तिम वेदाङ्ग ज्योतिष है। ज्योतिष का मुख्य उपयोग वैदिक यज्ञों की कालगणना के लिए किया जाता था। यज्ञों के सम्पादन के लिए काल की गणना का तिथि ऋतु वर्ष आदि का, प्रात-साय समयों का दिन-रात का और विभिन्न नक्षत्रों की स्थितियों का बहुत अधिक महत्व था। विभिन्न यज्ञीय प्रक्रियायें विभिन्न समयों में होती थी. जिनकी गणना ज्योतिष द्वारा की जाती थी। ज्योतिषशास्त्र में समय की गणना किये जाने से इसको 'गणितशास्त्र' भी कहा गया था। ज्योतिष का 'वेदाङ्गज्योतिष' ग्रन्थ उपलब्ध है। इसके रचयिता 'आचार्य लगध' हैं। 'वेदाङ्ग ज्योतिष के दो पाठ प्राप्त होते हैं, ऋग्वेद का 'आर्यज्योतिष और यजुर्वेद का 'याजुष ज्योतिष'।

#### प्रश्न\- वास्तुशास्त्र का ज्योतिष से क्या संबंध है?

**उत्तर-**

वास्तुशास्त्र और ज्योतिषशास्त्र में सम्बन्ध बहुत गहरा और अटूट है। यह एक-दूसरे के पूरक वैदिक ज्योतिष का अभिन्न अंग वास्तुशास्त्र है। जिस प्रकार से किसी व्यक्ति की जन्म कुंडली अर्थात् उसके जन्म का संपूर्ण विवरण (नीव) के आधार पर उसके बारे में सब कुछ बताया जा सकता है उसी प्रकार मकान की संपूर्ण संरचना वास्तु के अध्ययन से उस घर में रहने वाले प्रत्येक सदस्यों पर उसके सकारात्मक और नकारात्मक प्रभाव का विवरण होता है। वास्तुशास्त्र, प्रकृति में मौजूद हर तरह की सकारात्मक ऊर्जा के साथ सामञ्जस्य बैठाकर लाभ उठाने की एक कला ही वास्तुशास्त्र है।

#### प्रश्न\- त्रिस्कन्ध' किसे कहा जाता है?

अथवा  
**ज्योतिषशास्त्र में 'त्रिस्कन्ध' का क्या प्रयोजन है?**

**उत्तर-**

ज्योतिषशास्त्र के तीन स्कन्ध माने गये हैं-

**1\. तन्त्र या सिद्धान्त -** गणित द्वारा ग्रहों की गतियों और नक्षत्रों का ज्ञान प्राप्त करना तथा उन्हें निश्चित करना।

**2\. होरा-** जिसका सम्बन्ध कुण्डली बनाने से था। इसके तीन उप-विभाग थे -  
(i) जातक (ii) यात्रा  (iii) विवाह।

**3\. शाखा -** यह एक विस्तृत भाग था जिसमें शकुन परीक्षण, लक्षण परीक्षण एवं भविष्य सूचना का विवरण था।

इन तीनों स्कन्धों (तन्त्र\- होरा\- शाखा) का जो ज्ञाता होता था उसे संहितापारग' कहा जाता था।  
"सिद्धान्तसंहिताहोरारूपं स्कन्धत्रयात्मकम्।  
वेदस्य निर्मलं चक्षुज्योतिशास्त्रमनुत्तमम्॥' "  

#### प्रश्न\- 'योगदर्शन' के प्रणेता कौन हैं? योगदर्शन के आधार ग्रन्थ का संक्षिप्त परिचय दीजिए।

उत्तर-

'योगदर्शन के प्रणेता महर्षि पतञ्जलि' हैं। योगदर्शन का आधार योगसूत्र है। योगदर्शन में पदार्थों (तत्वों) की संख्या 26 है। योग को सेश्वरसांख्य कहा जाता है क्योंकि यह ईश्वरतत्व को मानता है। योगसूत्र में चार पाद हैं -

1\. समाधिपाद - योग तथा समाधि के स्वरूप तथा भेदों का वर्णन।  
2\. साधनपाद - योग प्राप्ति के साधन तथा अष्टाङ्गयोगाङ्गों का वर्णन।  
3\. विभूतिपाद- योग से प्राप्त सिद्धियों का वर्णन।  
4\. कैवल्यपाद- मोक्ष का वर्णन है।  

#### प्रश्न\- क्रियायोग' किसे कहते हैं?

उत्तर-

"तपः स्वाध्यायेश्वर प्रणिधानानि क्रियायोगः" तप, स्वाध्याय और ईश्वर-प्रणिधान क्रियायोग हैं

**तप \-** चित्त की प्रसन्नता को बाधित न करने वाली स्थिति तप है या द्वन्द्वों का सहना तप है।

**स्वाध्याय \-** शास्त्रों के द्वारा ओङ्कार इत्यादि पवित्र मन्त्रों का जप करना स्वाध्याय है।

**ईश्वर प्रणिधान \-** सभी क्रियाओं को परम गुरु ईश्वर में अर्पित करना या उन कर्मों के फलों का सन्यास ईश्वर प्रणिधान है।

#### प्रश्न\- 'अष्टाङ्ग योग' क्या है? संक्षेप में बताइये।

**उत्तर-**

योग प्राप्ति के साधन के रूप में 'अष्टाङ्गयोग की संरचना हुई -

"यमनियमाऽऽसनप्राणायामप्रत्याहारधारणाध्यानसमाधयोऽष्टावङ्गानि।'  
1\. यम,  
2\. नियम,  
3\. आसन,  
4\. प्राणायाम,  
5\. प्रत्याहार,  
6\. धारणा.  
7\. ध्यान,  
8\. समाधि

#### प्रश्न\- 'अन्तर्राष्ट्रीय योग दिवस' पर संक्षिप्त प्रकाश डालिए।

**उत्तर-**

योग भारतीय संस्कृति की पाँच हजार वर्ष पुरानी विरासत है। अन्तर्राष्ट्रीय योग दिवस प्रतिवर्ष 21 जून को मनाया जाता है। यह दिन वर्ष का सबसे लम्बा दिन होता है और योग भी मनुष्य को दीर्घ जीवन प्रदान करता है। पहली बार यह दिवस 21 जून 2015 को मनाया गया, जिसकी पहल भारत के प्रधानमन्त्री नरेन्द्र मोदी ने 27 सितम्बर 2014 को संयुक्त राष्ट्र महासभा में अपने भाषण में की थी। जिसके बाद 21 जून को "अन्तर्राष्ट्रीय योग दिवस' घोषित किया गया। 11 दिसम्बर 2014 को संयुक्त राष्ट्र के 177 सदस्यों द्वारा 21 जून को "अन्तर्राष्ट्रीय योग दिवस" को मनाने के प्रस्तावक को मंजूरी मिली। प्रधानमन्त्री के इस प्रस्ताव को 60 दिन के अन्दर पूर्ण बहुमत से पारित किया गया, जो संयुक्त राष्ट्र संघ में किसी दिवस प्रस्ताव के लिए सबसे कम समय है।

'अन्तर्राष्ट्रीय योग दिवस' के अवसर पर योग, ध्यान, सामूहिक मंथन, विचार-विमार्श, सांस्कृतिक आयोजन सम्पन्न होते हैं।

#### प्रश्न\- आयुर्वेद का संक्षिप्त परिचय दीजिए।

**उत्तर-**

सामान्यत आयुर्वेद को 'ऋग्वेद' का उपवेद माना जाता है, परन्तु अनेक विद्वान आयुर्वेद को 'अथर्ववेद' का उपवेद मानते हैं। प्राचीन आयुर्वेदिक ग्रन्थ के अनुसार, आयुर्वेद की प्रथम रचना ब्रह्मा ने की थी। ब्रह्मा से प्रजापति ने प्रजापति से अश्विनी ने अश्विनी से इन्द्र ने इन्द्र से धन्वन्तरि ने, धन्वन्तरि से भरद्वाज ने और भरद्वाज से अग्निवेश, चरक, सुश्रुत आदि ने आयुर्वेद के ज्ञान को ग्रहण किया। आयुर्वेद के आठ अंग-शल्य, शालाक्य, कायचिकित्सा, भूतविद्या, कौमारभृत्य, अगदतन्त्र, रसायनतन्त्र और बाजीकरण तन्त्र हैं। प्राचीन काल में आयुर्वेद के अनेक ग्रन्थ लिखे गये थे। इन प्राचीन ग्रन्थों में 'चरक संहिता व 'सुश्रुत संहिता' सबसे अधिक प्रसिद्ध है। इस प्रकार आयुर्वेद एक काढ़ा, दवाई अथवा केवल वटी-गुटी का शास्त्र नहीं है। ये जीवन से जुड़ा हुआ, सूक्ष्मतम ज्ञान से निहित शास्त्र है।

  

#### प्रश्न\- आयुर्वेद के मौलिक सिद्धान्तों के नाम बताइये।

**उत्तर-**

आयुर्वेद के मौलिक सिद्धान्त मुख्य रूप से निम्नलिखित हैं  
1\. पंचमहाभूत सिद्धान्त  
2\. त्रिदोष सिद्धान्त  
3\. दोषधातु-मल सिद्धान्त  
4\. रस-गुण-विर्य-विपाक सिद्धान्त  
5\. त्रिगुण सिद्धान्त  
6\. सप्रधातु और ओज सिद्धान्त  
7\. सामान्य-विशेष सिद्धान्त  
8\. साम्य-वैषम्य सिद्धान्त  
9\. षड्पदार्थवाद सिद्धान्त।  

#### प्रश्न\- 'कौटिलीय अर्थशास्त्र' का सामान्य परिचय दीजिए।

**उत्तर-**

'कौटिलीय अर्थशास्त्र' का रचनाकाल लगभग 300 ई.पू. का है। जिसके लेखक आचार्य कौटिल्य (चाणक्य) हैं। अर्थशास्त्र का विभाजन अधिकरण, प्रकरण और अध्यायों में है। अर्थशास्त्र कुल 15 अधिकरण, 180 प्रकरण तथा 150 अध्यायों में विभक्त है। सामान्यतः यह गद्य में है, किन्तु कहीं-कहीं कुछ श्लोक भी प्राप्त होते हैं। अर्थशास्त्र के बीच में प्रयुक्त श्लोकों की कुल संख्या 340 है।

अर्थशास्त्र के अधिकरण निम्नलिखित हैं-  
1\. विनयाधिकारिक  
2\. अध्यक्ष प्रचार  
3\. धर्मस्थीय  
4\. कण्टक शोधन  
5\. योग वृत्त  
6\. मण्डलयोनि  
7\. षाड्गुण्य  
8\. व्यसनाधिकारिक  
9\. अभियास्यत्कर्म  
10\. साङ्ग्रामिक  
11\. वृत्तसंघ  
12\. आबलीयस  
13\. दुर्गलम्भोपाय  
14\. औपनिषदिक  
15\. तन्त्रयुक्ति।

#### प्रश्न\- भारत का सभ्यता सम्बन्धी एक लम्बा इतिहास रहा है, इस सन्दर्भ में विज्ञान, गणित और चिकित्सा के क्षेत्र में प्राचीन भारत के महत्वपूर्ण योगदानों पर प्रकाश डालिए।

**उत्तर-**

भारत का सभ्यता एवं संस्कृति सम्बन्धी एक लम्बा इतिहास रहा है। यह सिन्धु घाटी सभ्यता के उद्भव स्थल से लेकर हिन्दू धर्म, जैन धर्म एवं बौद्ध धर्म के विकास की भूमि रहा है। प्राचीन भारत को ऋषियों, सन्तो, दार्शनिकों और विद्वानों व वैज्ञानिकों की भूमि के रूप में जाना जाता है। प्राचीन भारत मे विज्ञान एवं प्रौद्योगिकी के अन्तर्गत गणित, खगोल विज्ञान, भौतिक विज्ञान, रसायन विज्ञान, शल्य विज्ञान, चिकित्सा आदि के साथ-साथ सिविल अभियांत्रिकी और वास्तुकला शामिल थे।

**गणित -** भारत में अनेक गणितीय अवधारणाओं का उदय हुआ जैसे अंक प्रणाली दशमलव प्रणाली, शून्य का प्रयोग, वर्गमूल और घनमूल।

1\. सिधुघाटी सभ्यता में ईंट निर्माण एवं सड़कों का लंबवत प्रतिच्छेदन, अशोक के एकाश्म स्तम्भ, शुल्वसूत्र (यज्ञ वेदी गणना निर्माण आदि न्यून एवं अधिक कोणों की अवधारणा) मापन एवं ज्यामिति के व्यापक ज्ञान को दर्शाते हैं।

2\. अरबों ने भारतीय अंक प्रणाली को हिन्दसा (भारतीय अंक) नाम से अपनाया था, जिसे वर्तमान में अरेबिक नाम से जाना जाता है। इसका प्रयोग अशोक के अभिलेखो में किया गया था।

3\. जीरो की अवधारणा का आधार 'शून्य' नामक भारतीय दार्शनिक अवधारणा में है। 4. आर्यभट्ट ने त्रिभुज के क्षेत्रफल को ज्ञात किया जिसके परिणामस्वरूप त्रिकोणमिति (Tignometry) की उत्पत्ति हुई। किया।

5\. भाष्कराचार्य ने बीजगणितीय समीकरणों को हल करने के लिए 'चक्रवात विधि' का आरम्भ

**विज्ञान -** विज्ञान के क्षेत्र में प्राचीन भारतीय विद्वानों के अनेक अनुसंधानों से एक प्रगति की दिशा प्रदान की है -

**रसायन विज्ञान\-** इसमें दैनिक जीवन से संबंधित विभिन्न व्यावहारिक अनुप्रयोगों की खोज की गई।

1\. भारतीय रंगरेजों (Dyers) ने स्थायी रगों एवं नीले रंग का आविष्कार किया।

2\. भारतीय धातुकर्मियों ने सर्वप्रथम स्टील धातु का निर्माण किया। मेहरौली का लौह स्तम्भ एव अधिकाश सिक्के भारतीयों के उन्नत ज्ञान को प्रमाणित करते हैं।

**भौतिक विज्ञान \-** अणु या परमाणु की अवधारणा को वैशेषिक दर्शन द्वारा प्रतिपादित किया गया जन्तु विज्ञान था।

**जन्तु विज्ञान \-** सर्वप्रथम सांख्य दर्शन में प्राणियों की उत्पत्ति चार प्रकार से बताई गयी \- 1\. जरायुज 2. अण्डज 3. स्वेदज 4. उद्भिज।

**वनस्पति विज्ञान -** अनेक प्रकार की वनस्पतियों, फूल, पत्तियों की खोज तथा उनसे होने वाले लाभ तथा अनेक प्रकार की बीमारियों में औषधि के रूप में प्रयुक्त होने वाली जड़ी-बूटियों का पता लगाया।

**चिकित्सा विज्ञान \-** चिकित्सा विज्ञान के रूप में आयुर्वेद का उद्भव प्राचीन भारत में हुआ और समय के साथ विभिन्न विद्वानों के प्रयासों से यह विकसित हुआ।

**1\. पतञ्जलि ने योगसूत्र** में शारीरिक और मानसिक स्तर पर औषधि के बिना उपचार करने वाले योग विज्ञान को व्यस्थित रूप से प्रस्तुत किया है।

**2\. सुश्रुत संहिता** में मोतियाबिंद, पथरी एवं प्लास्टिक सर्जरी सम्बन्धी प्रक्रियाओं का विस्तृत विवरण दिया गया है। सुश्रुत ने मानव शरीर रचना विज्ञान का अध्ययन किया और 121 शल्य चिकित्सा उपकरणों का उपयोग करके शल्यचिकित्सा से सम्बन्धित चरण-दर-चरण प्रक्रिया का विवरण प्रस्तुत किया।

**3\. चरक संहिता** को भारतीय चिकित्सा प्रणाली का ज्ञानकोष कहा जाता है और इसमें विभिन्न रोगों जैसे\- बुखार, कुष्ठ रोग, टी.बी. हिस्टीरिया इत्यादि का वर्णन किया गया है। यह पुस्तक रोगों के उपचार हेतु विभिन्न जड़ी-बूटियों एवं पादपों को सूचीबद्ध करती है, जिनका वर्तमान में औषधि के रूप में प्रयोग किया जाता है।

4\. यदि वैदिक काल की बात करें तो उस समय भी चिकित्सा विज्ञान का काफी विकास हो गया था। **ऋग्वेद में शल्यविज्ञान** के विकास के भी संकेत हैं। अश्विनी देवता प्रमुख शल्य चिकित्सक थे। एक मन्त्र के अनुसार अश्विनी देवताओं ने विश्पला की टूटी हुई जाँघ जोड़ दी थी. ऋजाश्व की आँखें बनाई थीं और श्रीण के घुटने ठीक कर दिये थे।

**5\. चिकित्सा में मुनि आत्रेय का** वही स्थान है, जो यूनानी चिकित्सा में हिप्पोक्रेटीस का है। यूनानी संहिता में वर्णित है, कि रोगों के कई वर्ग हैं \- साध्य रोग, असाध्य रोग, तन्त्र-मन्त्र द्वारा साध्य रोग तथा वह रोग जिनके उपचार की संभावना काफी क्षीण है। ज्वर, अतिसार, पेचिश, क्षय, रक्तचाप आदि के उपचार की विशेष चर्चा की गयी है। इस ग्रन्थ में जल चिकित्सा का भी वर्णन है।

6\. प्राचीन काल में मनुष्यों के साथ-साथ पशुओं की चिकित्सा पर भी ग्रन्थ लिखे गये। इसका एक अच्छा उदाहरण पालकाप्य कृत 'हस्त्यायुर्वेद' है।

#### प्रश्न\- काव्य का ऐतिहासिक परिचय दीजिए।

उत्तर-

क्या आप जानते है कि श्रुति अर्थात् वेद का समाज में इतना प्रचलन क्यों है? इसके प्रचलन का वस्तुतः कारण है इसका गेय गुण। क्योंकि समाज या साहित्य में गीति अर्थात पद्य (काव्य) को जितनी सफलता मिलती है उतनी अन्य विधाओं को नहीं मिलती है। व्यवहार में भी देखा जा सकता है कि कोई भी काव्य जितनी आसानी से याद हो जाते हैं उतनी आसानी से कोई भी गद्यखण्ड याद नहीं हो पाता है इसी प्रकार याद किया गया काव्य बहुत जल्दी ही विस्मृत भी नहीं हो जाता है। इसीलिए लम्बे समय तक श्रुति रूप में रहते हुए भी वेद का कोई भी अंश विस्मृत नहीं हुआ और बाद में लिपिबद्ध कर दिया गया। इसलिए काव्य की परम्परा पहले से ही चली आ रही है और इस विधा में अन्य विधाओं की अपेक्षा ज्यादा ग्रन्थ मिलते हैं।

आदि काव्य के रूप में महर्षि बाल्मीकि रचित रामायण माना जाता है और वाल्मीकि को आदि कवि माना जाता है। चूँकि अब तक रामायण के समय का सुनिश्चित प्रमाण नहीं मिलता है, परन्तु फिर भी लौकिक संस्कृत में सबसे पहला काव्य महर्षि के मुख से अचानक निकला। ये काव्य, जब वह प्रातः तमसा नदी में स्नान करके अपनी कुटिया की तरफ जा रहे थे, अचानक बहेलिये ने क्रौंच पक्षियों के जोड़े में से एक को मार दिया तो दूसरे क्रौंच के हृदय विदारक करुण ध्वनि को सुना !

मा निषाद प्रतिष्ठां त्वमगमः शाश्वतीः समाः।  
यत्कौञ्चमिथुनादेकवधी काममोहितम्॥

(वाल्मीकिरामायण द्वितीयसर्ग) (15)

#### प्रश्न\- संस्कृत व्याकरण का इतिहास क्या है?

**उत्तर-**

संस्कृत का व्याकरण वैदिक काल में ही स्वतंत्र विषय बन चुका था। नाम आख्यात, उपसर्ग और निपाल \- ये चार आधारभूत तथ्य यास्क (ई.पू. लगभग 700) के पूर्व ही व्याकरण में स्थान पा चुके थे। पाणिनी पू. लगभग 550) के पहले कई व्याकरण लिखे जा चुके थे। जिनमें केवल अपिशलि और काशकृत्स्न के कुछ सूत्र आज उपलब्ध हैं। किन्तु संस्कृत व्याकरण का क्रमबद्ध इतिहास पाणिनि से आरंभ होता है।

व्याकरण शास्त्र का वृहद इतिहास है किन्तु महामुनि पाणिनि और उनके द्वारा प्रणीत अष्टाध्यायी ही इसका केन्द्र बिन्दु हैं। पाणिनि ने अष्टाध्यायी में 3665 सूत्रों की रचना कर भाषा नियमों को व्यवस्थित किया जिसमें वाक्यों में पदो का सकलन, पदों का प्रकृति प्रत्यय विभाग एवं पदों की रचना आदि प्रमुख तत्व है। इन नियमों की पूर्ति के लिए धातु पाठ, गण पाठ तथा उणादि सूत्र भी पाणिनि ने बनाये। सूत्रों में उक्त अनुक्त एवं दुरुक्त विषयों का विचारकर काव्यायन ने वार्तिक की रचना की। बाद में महामुनि पतञ्जलि ने महाभाष्य की रचना कर संस्कृत व्याकरण को पूर्णता प्रदान की। इन्हीं तीनों आचार्यों को त्रिमुनि के नाम से जाना जाता है। प्राचीन व्याकरण में इनका अनिवार्यत अध्ययन किया जाता है।

नव्य व्याकरण के अन्तर्गत प्रक्रिया क्रम के अनुसार शास्त्रों का अध्ययन किया जाता है जिसमें भट्टोजी दीक्षित, नागेश भट्ट और आदि आचार्यों के ग्रन्थों का अध्ययन मुख्य है। प्राचीन व्याकरण एवं नव्य व्याकरण दो स्वतंत्र विषय हैं।

**पाणिनि \-** पाणिनि ने वैदिक संस्कृत और लौकिक संस्कृति दोनों के लिए अष्टाध्यायी की रचना की। अपने लगभग चार हजार सूत्रों में उन्होंने सदा के लिए संस्कृत भाषा को परिनिष्ठित कर दिया। उनके प्रत्याहार, अनुबंध आदि गणित के नियमों की तरह सूक्ष्म और वैज्ञानिक हैं। उनके सूत्रों में व्याकरण और भाषाशास्त्र सम्बन्धी अनेक महत्वपूर्ण तथ्यों का समावेश है।

**काव्यायन \-** काव्यायन ने (ई.पू. लगभग 300) पाणिनि के सूत्रों पर लगभग 4265 वार्तिक लिखे पाणिनि की तरह उनका भी ज्ञान व्यापक था। उन्होंने लोकजीवन के अनेक शब्दों का संस्कृत में समावेश किया और न्यायों तथा परिभाषाओं द्वारा व्याकरण का विचार क्षेत्र विस्तृत किया। आपको वार्तिककार की उपाधि से सम्बोधित किया जाता है।

**पतञ्जलि \-** पतञ्जलि ने (ई.पू. 150) महाभाष्य की रचना की। महाभाष्य आकर ग्रन्थ है। इसमें प्रायः सभी दार्शनिक वादों के बीच हैं। इसकी शैली अनुपम है। इस पर अनेक टीकायें मिलती हैं जिसमें भर्तृहरि की त्रिपदी. कैयट का प्रदीप और शेषनारायण का 'सूक्तिरत्नाकर प्रसिद्ध हैं। सूत्रों के अर्थ, उदाहरण आदि समझाने के लिए कई वृत्तिग्रथ लिखे गये थे जिनमें काशि का वृत्ति (छठी शताब्दी) महत्वपूर्ण है। जयादित्य और वामन नाम के आचार्यों की यह एक रमणीय कृति है। इस पर जिनेंद्रबुद्धि (लगभग 650 ई.) की।

पाणिनि के सूत्रों के क्रम बदलकर कुछ प्रक्रियाग्रंथ भी लिखे गये जिनमें धर्मकीर्ति (ग्यारहवी शताब्दी) का रूपावतार, रामचंद्र (ई. 1400) की प्रक्रिया कौमुदी, भट्टोजी दीक्षित की सिद्धान्तकौमुदी और नारायण भट्ट (सोलहवीं शताब्दी) का प्रक्रियासर्वस्व उल्लेखनीय हैं। प्रक्रियाकौमुदी पर विट्ठलकृत "प्रसाद" और शेषकृष्णरचित "प्रक्रिया प्रकाश' पठनीय हैं। सिद्धान्तकौमुदी की टीकाओं में प्रौढमनोरमा पर हरि दीक्षित का शब्दरटन भी प्रसिद्ध है।

**नागेश भट्ट** (ई. 1700) के बाद व्याकरण का इतिहास धूमिल हो जाता है। टीकाग्रन्थों पर टीकाये मिलती हैं। किसी-किसी में न्यायशैली दिखाई पडती है। पाणिनिसप्रदाय के पिछले दो सौ वर्ष के प्रसिद्ध टीकाकारों में वैद्यनाथ पायुगुंड, विश्वेश्वर, ओरमभट्ट, भैरव मिश्रा, राघवेद्राचार्य गजेद्रगडकर, कृष्णमित्र, नित्यानंद पर्वतीय एवं जयदेव मिश्र के नाम आज भी उल्लेखनीय हैं।

**व्याकरण के अंग\-** व्याकरण के तीन अंग होते हैं\- वर्ण विचार, शब्द विचार एवं वाक्य विचार। वर्ण विचार के अन्तर्गत वर्णों से सम्बन्धित उनके आकार, उच्चारण, वर्गीकरण तथा उनके मेल से शब्द बनाने के नियम आदि का उल्लेख किया जाता है।

#### प्रश्न\- संस्कृत शब्द की उत्पत्ति कैसे हुई? एवं संस्कृत व्याकरण के ग्रन्थ और उनके रचनाकारों के नाम बताइये।

**उत्तर-**

संस्कृत शब्द की उत्पत्ति 'सम' उपसर्गपूर्वक कृ धातु से 'क्त' प्रत्यय करने पर संस्कृत शब्द बनता है, जिसका शाब्दिक अर्थ होता है \- शुद्ध, पवित्र, संस्कारवान, जिसका संस्कार किया गया हो, परिमार्जित, परिष्कृत, साफ-सुथरा, शुद्ध, शिष्ट आदि संस्कृत के अर्थ हैं।

**संस्कृत व्याकरण के कुछ ग्रन्थ एवं उनके रचनाकार**  
**1\. संग्रह-व्याडि** (लगभग 400 ई.पू. व्याकरण के दार्शनिक ग्रन्थ का विवेचन)  
**2\. अष्टाध्यायी-** पाणिनि  
**3\. महाभाष्य -** पतञ्जलि  
**4\. वाक्यपदीय -** भर्तृहरि (लगभग 500 ई.पू., व्याकरण दर्शन का सर्वोत्कृष्ट ग्रन्थ)  
**5\. त्रिपादि या महाभाष्यदीपिका -** भर्तृहरि (महाभाष्य की टीका)  
**6\. काशिकावृति -** जयादित्य तथा वामन (छठी शताब्दी)  
**7\. वार्तिक -** कात्यायन  
**8\. प्रदीपटीका -** कैयट  
**9\. सूक्तिरत्नाकर -** शेषनारायण  
**10\. भट्टिकाव्य या रावणवध भट्टि** (7वीं शती)  
**11\. चांद्रव्याकरण -** चंद्रगोमिन  
**12\. कच्चान व्याकरण -** कच्चान (पाली का प्राचीनतम उपलब्ध व्याकरण)  
**13\. मुखमत्तदीपनी-** विमलबुद्धि (कच्चान व्याकरण की टीका एवं न्यास, 11वीं सदी)  
**14\. काशिकाविवरणपजिका** जिनेन्द्रबुद्धि (काशिकावृति की टीका )  
**15\. पदमंजरी** \- हरदत (1200 ई.. काशिकावृति की टीका)  
**16\. सारस्वतप्रक्रिया** – स्वरूपाचार्य अनुभूति  
**17\. भागवृत्ति** (अनुपलब्ध, काशिका की पद्धति पर लिखित )  
**18\. भाषावृत्ति -** पुरुषोत्त देव (11वीं शताब्दी)  
**16\. सिद्धान्तकौमुदी -** भट्टोजि दीक्षित (प्रक्रिया कौमुदी पर आधारित)  
**20\. प्रौढमनोरमा-** भट्टोजि दीक्षित (स्वरचित सिद्धान्तकौमुदी की टीका)

#### प्रश्न\- महाकवि कालिदास की कृतियों का उल्लेख कर महाकाव्यों पर प्रकाश डालिए।

**उत्तर-**  
  
वर्तमान समय में कालिदास के नाम से लगभग 41 रचनाएँ प्रचलित हैं। किन्तु उनमें से 7 ही कालिदास कृत मानी जाती हैं।  
**(क) नाट्य ग्रन्थ \-** 1\. मालविकाग्निमित्र 2. विक्रमोवर्शीय 3. अभिज्ञानशाकुन्तलम्।  
**(ख) काव्य ग्रन्थ** 1 रघुवंश 2. कुमारसम्भव।  
**(ग) खण्डकाव्य या गीतिकाव्य-** 1\. ऋतुसंहार 2. मेघदूत।

कालिदास की सुप्रसिद्ध कृतियों के अतिरिक्त ये कृतियाँ भी उल्लेखनीय हैं।

**कुमारसम्भव -** यह कालिदास की उत्कृष्ट काव्य शैली की परिचायक मनोहर कृति है। इसके 17 सर्गों में 8 सर्ग कालिदास कृत हैं। शेष के सम्बन्ध में सन्देह है। इन आरम्भ के 8 सर्गों में विषयात्मक दृष्टि से पूर्ण एकता है। इसकी काव्यशैली अत्यन्त रमणीय एवं चित्ताकर्षक है। इसका काव्य इतना चमत्कारयुक्त है। सहृदयों के हृदयों को आकृष्ट किये बिना नहीं रह सकता। इसके अंतर्गत शिव और पार्वती के रूप लावण्य का वर्णन अत्यन्त मधुर ढंग से किया गया। इसका कथाबन्ध नाटकीय है। भगवान शंकर की समाधि पार्वती की उपासना कामदेव के प्रभाव उस समय में बसत का प्रादुर्भाव मदन के पुष्प बाण का प्रहार शिव का नियम भंग पार्वती के प्रति आकर्षण शिव का पुनः आत्म नियंत्रण कामदेव पर क्रोध मदन दहन रतिविलाप पार्वती प्रणय व्यापार आदि प्रसंग आये हैं।

**रघुवंश \-** भारतीय समालोचकों ने रघुवंश महाकाव्य को सर्वोत्कृष्ट कृति माना है। इसमें उन्नीस सर्ग हैं। इस काव्य का शुभारम्भ अयोध्या के सूर्यवंशी राजा दिलीप से होता है। राजा दिलीप की पत्नी सुदक्षिणा के कोई सन्तान न थी। इससे खिन्न होकर राजा दिलीप और उनकी पत्नी गुरु वशिष्ठ के आश्रम में गये। अन्ततः दिलीप नन्दिनी की सेवा करने लगे और नन्दिनी के द्वारा किये गये परीक्षण में सफल हुए तब नन्दिनी ने प्रसन्न होकर पुष्ट प्राप्ति का वरदान दे दिया और दिलीप के रघु नामक पुत्र रत्न हुआ। रघु विश्वजीत नामक यज्ञ का अनुष्ठान किया और अपनी समस्त संपत्ति दान कर दी। उनकी दरिद्रावस्था में वरतन्तु के शिष्य लाकर उनके पास धन याचना के लिए पहुंचते है। धन न होने के कारण रघु ने कुबेर के खजाने से धन लाकर कौत्स को दिया। कौत्स ने प्रसन्न होकर उन्हें प्रतापी पुत्र का वरदान दिया।

रघु के अज नामक पुत्र हुआ। जिसका विवाह विदिशा की सुन्दरी राजकुमारी इन्दुमती के साथ हुआ। इन्दुमती का अकस्मात ही देहान्त हो गया और उसी के वियोग मे अज भी स्वर्ग पहुंच गये। अज के पुत्र दशरथ हुए। उनके द्वारा ऋषि कुमार श्रवण की भ्रमवश हत्या हो जाने पर उसके शाप के कारण ही पुत्र शोक से ही दशरथ की मृत्यु हुई। तत्पश्चात् दशवें सर्ग से लेकर पन्द्रहवें सर्ग तक राम चरित्र का विस्तृत वर्णन किया गया है। अन्त में कुछ सर्गों में उन्होंने विभिन्न राजाओं के चरित्र को साधारण ढंग से वर्णित किया है। परन्तु महाकाव्य के अन्तिम उन्नीसवें सर्ग में कामुक अग्नि वण का चित्रण अत्यन्त मार्मिकता के साथ प्रस्तुत किया है।

यह महाकाव्य भारतीय संस्कृति का प्रतिनिधि ग्रन्थ माना जाता है। कवि ने रघुवंश के राजाओं के चरित्र-चित्रण में अत्यधिक निपुणता दिखलाई है। कोमल मर्मस्पर्शी भावों का सहृदयता के साथ चित्रण किया गया है। इस प्रकार कहा जा सकता है कि महाकवि कालिदास की काव्य कला ने रघुवंश के इतिवृत्त को अत्यधिक कमनीयता तथा रमणीयता प्रदान की है।

#### प्रश्न\- महाकवि कालिदास की काव्य शैली पर प्रकाश डालिए।

**उत्तर-**

कवि कुलगुरु कालिदास ने अपनी कविता वनिता को कला या भाव दोनों ही पक्षों से समलंकृत किया है। जहाँ एक ओर अपने विभिन्न अवयव अलंकार छन्द एवं समुचित शब्द विन्यास से विलसित हैं वहीं दूसरी ओर रस भाव एवं ध्वनि के विलास से उसका अन्तराल उल्लसित हो उठा है। महाकवि की शैली की यह असाधारण विशेषता है कि वे भावानुकूल ही भाषा का प्रयोग करते हैं। जहाँ पर अनेक कवि हृदय पक्ष को विस्मृत कर कला पक्ष की ओर आकृष्ट हो जाते हैं तथा दूसरे कविजन कला पक्ष की उपेक्षा कर भावपक्ष के संयोजन में ही लगे रहते है, ही कालिदास दोनो पक्षों का सुन्दर ढंग से समन्वय करके उन्हें उचित रूप से प्रस्तुत कर देते हैं।

उनकी रचनाओं की लोकप्रियता का प्रमुख कारण यह है कि उनमें प्रसाद गुणोपेत ललित एवं परिष्कृत काव्य शैली का प्रयोग हुआ है। माधुर्य गुण सवलित उनका प्रसाद गुण पाठको के चित्र को प्रसन्न कर देता है। वैदर्भी रीति के वे सर्वश्रेष्ठ कवि है।

ध्वन्यात्मकता उनकी शैली प्रमुख विशेषता है। उनके श्लोकों से निकलने वाली ध्वनि पाठकों पर सम्मोहन का कार्य करती है। उदाहरण के लिए निम्नलिखित श्लोक उदधृत किया जा रहा है -

'एवं वादिनि देवर्षो पार्श्वे पितुरधोमुखी।  
लीलाकमलपत्राणि गणयामास पार्वती॥

जब महर्षि अंङ्गिस हिमालय से पार्वती के सम्बन्ध में बातचीत करते हैं तो उनके समीप स्थित पार्वती के सम्बन्ध में बातचीत करते है तो उनके समीप स्थित पार्वती आत्मविषयक चर्चाओं को सुनकर पिता के सामने मुख झुका लेती हैं और कमल की पंखुड़ियों को गिनने लगती हैं। पार्वती के इन कार्यों से उनकी शालीनता, आनन्दानुभूति, प्रेम प्रभूति तथा प्रस्ताव की स्वीकृति आदि की अभिव्यक्ति होती है। उनके द्वारा मुख झुका लेने से यह भी स्पष्ट हो जाता है कि अब वारुव्यवस्था को प्राप्त करने जा रही है। लीला कमल विलास द्वारा कवि ने मुग्धा नायिका सुलभ व्यापार तथा रमणीयता को प्रस्तुत किया है।

वे कोमल तथा सुकुमार श्रृंगारिक एवं कारुणिक भावों के चित्रण में अद्वितीय शिल्पी हैं। कोमल श्रृंगारिक भावों का उदाहरण प्रस्तुत है.

'अधरः किसलयरागः कोमलविटपानुकारिणौ बाहू।  
कुसुममिव लोमनीयं यौवनमंगेषु सन्नद्धम्॥

इस श्लोक में कोमल श्रृंगारिक भावों की व्यञ्जना पायी गयी है। राजा दुष्यन्त की शकुन्तला का अधरोष्ठ किसलय के समान लाल-लाल प्रतीत होता है। उसका भुज युगल कोमल विपट के समान है। उसके संपूर्ण शरीर में व्याप्त फूल के सदृश कमनीय नव यौवन राजा को अपनी ओर आकर्षित कर रहा है। कोमल कारुणिक भावों की व्यञ्जना को इस श्लोक में देखें

'शममेष्यति मम शोकः कथं नुवत्से त्वया रचितपूर्व  
उटजद्वारविरूढं नीवारवलिं विलोकयतः॥

इस श्लोक में अपूर्व कोमल कारुणिक भावो की अभिव्यञ्जना की गयी है। जब शकुन्तला महर्षि कण्व के शोक को कम करने के लिए कहती है तो वे कहते हैं कि जब-जब तुम्हारे द्वारा उगाये गये नीवार को देखेंगे तब-तब तुम्हारे द्वारा मेरे हृदय में शोक रूपी वृक्ष चौगुना बढ़ता जायेगा।

#### प्रश्न\- कालिदास से पूर्वकाल में संस्कृत काव्य के विकास पर लेख लिखिए।

**उत्तर-  
**

**कालिदास से पूर्वकाल में संस्कृत काव्य का विकास**

रामायण तथा पुराणकाल के उत्तर एवं कालिदास से पूर्व का समय संस्कृत काव्य के लिए अन्धकारमय है। महाकवि कालिदास की कृतियाँ साहित्यिक दृष्टि से उच्चतम कोटि की हैं। इनमें काव्यशास्त्रीय समस्त गुण अनुस्यूत हैं। कवि का व्यञ्जना-विलास पूर्ण विकास पर पहुँचा है। उनकी रचनाओं में विभिन्न छन्दो तथा अलङ्कारों का अत्यन्त चतुरता से प्रयोग किया गया है। वे सभी कविता के कमनीय कलेवर को कान्त बना रहे है।

कालिदास की इस उत्कृष्टतम शैली के अनुशीलन से यह स्पष्ट हो जाता है कि पुराणकाल से उत्तर तथा कालिदास से पूर्व ही महाकाव्यों की रचना हुई है। किन्तु दुख की बात यह है कि इस काल में रचे गये काव्य इस समय उपलब्ध नहीं है। सुभाषित ग्रन्थों के अनुशीलन से ज्ञात होता है कि पाणिनि ने

'पाताल विजय' और 'जाम्बवती विजय' नामक काव्य लिखे हैं। कतिपय विद्वान वैयाकरण पणिनि को काव्य. प्रणेता पाणिनि से भिन्न मानते हैं, परन्तु अधिकांश विद्वान् इससे सहमत नहीं हैं। विद्वानों का विचार है कि पाणिनि वैयाकरण होते हुए भी सरस\- हृदय थे तथा वे सहृदयसंवेद्य काव्य रचना में पूर्ण सक्षम थे।

सदुक्तिकर्णामृत में कवि प्रशंसा के सन्दर्भ में दिये गये एक पद्य में सुबन्धु, कालिदास, भारवि, भवभूति के साथ दाक्षीपुत्र (पाणिनि) का भी उल्लेख है। महाभाष्यकार पतञ्जलि ने पाणिनि को दाक्षीपुत्र के रूप में सम्बोधित किया है। पाणिनि का काव्य अत्यन्त रोचक एवं मधुर है। उनके काव्य में उत्प्रेक्षादि अलङ्कारों की छटा दर्शनीय है। प्राकृतिक दृश्यों का वर्णन सजीव एवं हृदयग्राही है।

पाणिनि की एक सरस तथा सुन्दर रचना इस प्रकार है

"गतेऽर्धरात्रे परिमन्दमन्दं गर्जन्ति यत्प्रावृषिकालमेघाः।  
अपश्यती वत्समिवेन्दुबिम्बं तच्छवरी गौरिव हुँकरोति।"

पतञ्जलि के महाभाष्य से यह स्पष्ट है कि -

वररुचि (कात्यायन) ने भी एक काव्य लिखा था। पिङ्गल ने छन्द शास्त्र पर छन्द सूत्र लिखा है। इस ग्रन्थ में प्रयुक्त छन्द प्रायः प्रेयसी के विशेषण के रूप मे (कुटिलगति, मञ्जुभाषिणी, सुन्दरी, वियोगिनी, चारुहासिनी) विद्यमान हैं जोकि काव्यात्मक लालित्य को अभिव्यञ्जित कर रहे हैं।

उपर्युक्त तथ्यों से ज्ञात होता है कि महाकवि कालिदास के पूर्व संस्कृत काव्यकला पर्याप्त समुन्नत हो चुकी थी, परन्तु वे कवि तथा उनके काव्य किन्हीं विशेष कारणों से विस्मृत हो जाने के कारणवश प्राप्त न हो सके। अनेक काव्य-ग्रन्थों के नष्ट हो जाने से यह ज्ञात होता है कि ईसा के 200 वर्ष पूर्व से 200 ई0 तक के समय में काव्य विकसित होता रहा है। तत्कालीन शिलालेखों से भी काव्य के विकास का पता चलता है। शिलालेखो में लिखे गये श्लोक उत्तम काव्यशैली के प्रतीक है। इनमें कठिन शब्दों से युक्त समस्त पदावली के दर्शन होते हैं।

रुद्रदामन का गिरनार का लेख तथा हरिषेण लिखित समुद्रगुप्तप्रशस्ति इस क्षेत्र में महत्वपूर्ण स्थान रखती है। वत्समट्टि तो अलङ्कृत काव्यशैली के प्रतिनिधि कवि हैं। इन्होंने गौड़ी रीति का प्रयोग किया है। जिसका उदाहरण इस प्रकार है -

"चलत्पताकान्यवलासनाथान्यत्यर्थशुक्लान्यधिकोन्त्रतानि।  
तडिल्लताचित्रसिताम्रकूटतुल्योपमानानि गृहाणि यत्र॥"

इस श्लोक की तुलना कलिदास कृत मेघदूत के निम्नलिखित श्लोक से की गई है -

"विद्युत्वन्तं सलिलवनिताः सेन्द्रचापं सचित्राः,  
सङ्गीताय प्रहतमुरजाः खिग्धगम्भीरघोषम्।  
अन्तस्तोयं मणिमयभुवस्तुङ्गभ्रंलिहाग्राः,  
प्रसादास्त्वा तुलयितुमलं यत्र तैस्तैर्विशेषैः॥'  
  
इस प्रकार उपर्युक्त तथ्यों से यह स्पष्ट हो जाता है कि कालिदास की रचना अपने से पूर्ववर्ती कवियों से प्रभावित है।  

#### प्रश्न\- महाकवि कालिदास की काव्यगत विशेषताओं की विवेचना कीजिए।

**उत्तर-**

संस्कृत साहित्याकाश के देदीप्यमान, कविता वनिता के कविकुलगुरु, अवयव अलंकार छन्द एवं सुमधुर शब्द विन्यास से समलंकृत है तो वहीं कालिदास के द्वारा रचित काव्य रस भाव और ध्वनि से उसका ह्रदय प्लावित होकर सम्यक् विलास से उल्लसित दिखाई दे रहा है। इसलिए कविता के सच्चे पारखी सहृदय कवि जयदेव ने कालिदास को कविता कामिनी का विलास बताया है।

'कविकुलगुरुः कालिदासो विलासः।

महाकवि कालिदास के शैली की यह असाधारण विशेषता है कि उन्होंने भाव के अनुसार ही भाषा का प्रयोग अपने काव्यो में किया है। कालिदास के काव्य शैली की यह विशेषता है कि उसमें भावपक्ष की कलात्मक ढंग से सरचना दिखाई देती है। तत्पश्चात् उसके सौन्दर्य संवर्धन के लिए उनकी रचनाओं की लोकप्रियता का प्रधान कारण यह है कि उनकी रचना में प्रसाद गुण, ललित एवं परिष्कृत शैली का प्रयोग माधुर्य गुण संवलित प्रसाद गुण पाठक के मन को आह्लादित कर देता है। कालिदास के काव्यों में प्रसाद गुण की विशेषता पूर्ण रूप से पायी जाती है। कविकुलगुरू कालिदास की काव्यगत विशेषताएँ निम्नवत् है -

1\. प्रसाद तथा माधुर्य गुण की प्रचुरता है।  
2\. भाषा सरल, प्राञ्जल, परिष्कृत, परिमार्जित एवं प्रसाद गुण से ओत-प्रोत है।  
3\. धवन्यात्मक समास शैली की प्रधानता है।  
4\. वैदर्भी रीति का सरस प्रयोग किया गया है।  
5\. वर्णन सजीव, सशक्त, कलात्मक, आकर्षक तथा स्वाभाविक है।  
6\. छन्दों तथा अलंकारों का प्रयोग विषय तथा भाव के अनुकूल किया गया है।  
7\. श्रृंगार रस की रोचकता एवं सजीव चित्रण का आकर्षण है।  
8\. भाव के अनुरूप भाषा का प्रयोग हुआ है।

भावभिव्यंजना के परिपोषक कालिदास ने अपने काव्य में मनोरम भावों को स्थान देकर काव्य जगत में अभिनव आनन्द की अनुभूति समाहित की है।

#### प्रश्न\- महाकवि कालिदास के पश्चात् होने वाले संस्कृत काव्य के विकास की विवेचना कीजिए।

अधवा  
**'कालिदासोत्तरकाल में संस्कृत काव्य के विकास' को सविस्तार समझाइये।**

**उत्तर-**

**कालिदासोत्तरकाल में संस्कृत काव्य का विकास**

संस्कृत काव्य की सरस, सरल, सहज, रमणीय एवं सुकुमार शैली का चरम उत्कर्ष कालिदास की काव्यकला में प्राप्त होता है। डॉ. राजबली पाण्डेय, प्रो. जी. सी. झाला, प्रो. चट्टोपाध्याय प्रभृति विद्वानों ने कालिदास का समय ईसा पूर्व प्रथम शताब्दी माना है। कालिदास संस्कृत के सर्वश्रेष्ठ कवि माने जाते हैं। विद्वानों ने इन्हें कविता कामिनी का विलास बताया है। भारतीय एवं पाश्चात्य विद्वानों ने इनकी भूरि-भूरि प्रशंसा की है। उनका काव्य-सौष्ठव, नाट्यकला का लालित्य और गीतिकाव्य की सरसता सर्वथा श्लाघ्य है। उनकी कविता वनिता वैसी ही सरस एवं सुन्दर है जैसे कि शाकुन्तलम् की नायिका शकुन्तला है। शकुन्तला के सदृश उनकी कविता सुन्दरी भी किसी दूसरे कवि के द्वारा सम्पर्कित न होने के कारण अनाघ्रात प्रसून, अलून किसलय अनाविद्ध रत्न, अनास्वादित नवीन मधुरस के सदृश हैं जिसे कोई सुकृती बड़े ही सुकृत से प्राप्त कर सकता है। डॉ0 हजारी प्रसाद द्विवेदी ने कालिदास को 'राष्ट्रीय कवि की पदवी से विभूषित किया है। वस्तुतः उनके काव्यो में राष्ट्रीय सांस्कृतिक चेतना मुखरित हो रही है। वे भारतीयता के सच्चे पुजारी हैं। उनके काव्यरत्न भारतीयता का प्रतिनिधित्व करते हुए पाये जाते हैं।

1\. निषादविद्वाण्डजदर्शनोत्थः श्लोकत्वमापद्यत यस्य शोकः। रघुवंश \- 14/27  
2\. अत स ब्रह्मर्षिरेकदा माध्यन्दिनसवनाय नदीं तमसामनुप्रपन्नः।  
तत्र युग्मचारिणोः क्रौञ्चयोरेक व्याधेन विध्यमानं ददर्श।  
आकस्मिक प्रत्यवभासा च देवीं वाचमव्यक्तानुष्टुन छन्दसा परिणतामभ्युदैरयत्।  
उत्तररामचरित \- 2/4 श्लोक के -  हाद का पद्य  
3\. काव्यस्यात्मा स एवार्थस्तथा चादिकवेः पुरा।  
क्रौञ्चद्वन्द्ववियोगोत्थः शोक. श्लोकत्वमागत।।  ध्वन्यालोक \- 1/5

महाकवि कालिदास ने अपने काव्य में पावन भारतभूमि का भव्य वर्णन, प्रकृति सुन्दरी का चारुचित्रण, मानव-मानस की सूक्ष्मतम अनुभूतियों का सुन्दर अभिव्यञ्जन और श्रृंगार आदि रसों का सुमधुर संयोजन अत्यन्त ही आकर्षक रूप में प्रस्तुत किया है। उनके द्वारा प्रयुक्त अलङ्कार कविता को श्रेष्ठता प्रदान करते हैं। उपभा तो उनकी सच्ची सहचरी बन गयी है। छन्दो का प्रयोग उसकी आह्लादकता को संगुम्फित कर रहा है जिससे वह मन्दस्मिता होती हुई सुशोभित हो रही है। प्रसाद, माधुर्य एवं वैदर्भी की त्रिवेणी से संयुक्त होती हुई ध्वन्यात्मकता उनकी सरस काव्यकला में चमत्कार उत्पन्न कर देती है। उदाहरण के लिए निम्नलिखित पद्य को देखिए-  
'अनाघात पुष्पं किसलयमलून कर रुहै-  
रनाविद्धं रत्ने मधु नवमनास्वादितरसम्।  
अखण्डं पुण्यानां फलमिव च तद्रूपनघं  
न जाने भोक्तारं कमिह समुपस्थास्यति विधिः॥'

उनके प्रकृति वर्णनों में मानवीकरण एवं मानवीय भावनाओं का सुन्दर समन्वय देखने को मिलता है। कहीं-कहीं तो प्राकृतिक उपादान मानवीय सौन्दर्य वर्णन में उपकरण के रूप में प्रस्तुत हुए हैं। शकुन्तला के सहज सौन्दर्य को कवि इस प्रकार प्रकट करता है-  
"अधरः किसलयरागः कोमलविटपानुकारिणौ बाहू।  
कुसुमीमव लोभनीयं यौवनमङ्गेषु सन्नद्धम्॥'

कालिदास के पश्चात् अश्वघोष, मातृचेट, आर्यशूर आदि बौद्ध कवि आते हैं। इन लोगों ने कालिदास की अलंकृत सुकुमार काव्यशैली का ही अनुसरण किया है किन्तु बौद्ध कवि होने के कारण इनके काव्यों में काव्यकला की अपेक्षा धर्म एवं दर्शन की अधिकता दिखाई देती है। तथापि उनके काव्य की सरसता, सुन्दरता एवं स्वाभाविकता सराहनीय है। सौन्दरनन्द के उपमा अलंकार से युक्त एक उदाहरण को देखिए -  
"तं गौरवं बुद्धगतं चकर्ष भार्यानुरागः पुनराचकर्ष।  
सोऽनिश्चयान्नापि ययौ न तस्थौ तरंस्तरङ्गेष्विव राजहंसः॥'

बौद्ध रचनाओं के अतिरिक्त महाकवि भर्तुमेण्ठ का अनुपलब्ध 'हयग्रीववध' महाकाव्य इसी काल की रचना मानी गयी है। इसके पश्चात् क्रमशः काव्यशैली का विकास हुआ। कवियों में पाण्डित्य प्रदर्शन की प्रवृत्ति दृष्टिगोचर होती है। कोई अलङ्कारो के प्रयोग में प्रवीणता दिखाता है तो कोई शब्दाडम्बर में ही उलझा रहता है, कोई अपने व्याकरण वैदुष्य को दिखलाता है तो कोई दार्शनिकता के चक्कर में ही फँसकर कविता की स्वाभाविकता एवं सुन्दरता को विनष्ट कर देता है। फलस्वरूप कालिदास सदृश काव्यविलास इस समय नहीं रह गया है।

इस परम्परा के प्रथम कवि भारवि हैं। यद्यपि ये कालिदास की काव्यशैली से प्रभावित हैं किन्तु वैदुष्य का मोह इन्हें प्रत्येक स्थान पर अपनी ओर आकर्षित करता है। अर्थ की गम्भीरता, स्पष्टार्थता तथा साभिप्राय व्यञ्जनापूर्ण मुहावरों से युक्त भारवि की भाषा है। उन्होंने स्वयं ही काव्यशैली का वर्णन इस प्रकार किया है -  
1\. सुबन्धौ भक्तिर्न क इह रघुकारे न रमते.  
धुतिर्दाक्षीपुत्रे हरति हरिचन्द्रोऽपि हृदयम्।  
विशुद्वोक्ति शूर प्रकृतिमधुरा भारविगिर  
स्तथाप्यन्तर्मोद कमपि भवभूतिर्वितनुते॥  

2\. सर्वे सर्वपदादेशा दाक्षीपुत्रस्य पाणिनेः। - महाभाष्य 1/102

'स्फुटता न पदैरपाकृता न च न स्वीकृतमर्थगौरवम्।  
रचिता पृथगर्थता गिरा न च सामर्थ्यमपोहितं क्वचित्॥'

भारवि ने जहाँ एक ओर सरल, सुबोध एवं अलंकृत सुकुमार शैली का आश्रय लिया है वहीं दूसरी और सर्वतोभद्र, यमक एक वर्ण आदि की कृत्रिम काव्य रचना की प्रवृत्ति से वे वंचित नहीं रह पाते हैं। प्रस्तुत श्लोक में भारवि ने एक ही व्यञ्जन का प्रयोग कर अपनी विद्वत्ता प्रदर्शित की है -   
"न नोननुन्नो नुनन्नोनो नाना नानानना ननु।  
नुन्नोऽनुन्नो ननुन्नेनो नानेना नुन्ननुन्नुन्॥'

इसके पश्चात् महाकवि भट्टि आते हैं। भट्टि का 'रावणवध' नामक महाकाव्य 'भट्टिकाव्य' के नाम से प्रसिद्ध है। यह काव्य वस्तुतः व्याकरणप्रधान है। व्याकरण की प्रधानता होने के कारण इसमें काव्यगत सुन्दरता एवं सरसता का अभाव है। इस सन्दर्भ में उन्होने स्वयं ही कहा है -  
"दीपतुल्यः प्रबन्धोऽयं शब्दलक्षणचक्षुषाम्।  
हस्तामर्ष इवान्धानां भवेद् व्याकरणादृते॥'  

महाकवि कुमारदास का 'जानकीहरण' कालिदास के रघुवंश से प्रभावित है। इनके काव्य में सरसता एवं मधुरता के दर्शन होते हैं। उदाहरण के लिए निम्नलिखित श्लोक को देखिए-  
"दृष्टौ हतं मन्मथबाणपातैः शक्यं विधातुं न निमील्य चक्षुः।  
अरु विधात्रा न कृतौ कथं तावित्यास तस्यां सुमतेर्वितर्कः॥ '  
अर्थात् विद्वान् व्यक्ति भी इस विषय में वितर्क करने लगता है कि ब्रह्मा ने दशरथ की पत्नी की सुन्दर सुडौल जघनों का निर्माण किस प्रकार किया होगा? क्योंकि यदि वे जघनों को देखते हुए बनाते तो कामदेव के बाणों से घायल हो जाते और आँखे बन्द करके जघनों की रचना नहीं सकती थी।

महाकवि माघ अपनी एकमात्र रचना 'शिशुपालवध नामक महाकाव्य से संस्कृत जगत् में प्रतिष्ठित हुए हैं। अलङ्कार सौष्ठव, अर्थगाम्भीर्य एवं पदलालित्य इन तीनों ही विशेषताओं का सुन्दर समावेश होने के कारण इसे सर्वाङ्गपूर्ण महाकाव्य माना जाता है-  
"उपमा कालिदासस्य भारवेरर्थगौरवम्।  
दण्डिनः पदलालित्यं माघे सन्ति त्रयो गुणाः॥'

महाकवि माघ ने अपने सम्पूर्ण महाकाव्य में नूतन मौलिकता, कल्पना की उर्वरता, प्रौढोक्ति की विशेषता एवं सुन्दर सरसता को उद्धृत किया है। किन्तु कहीं-कहीं वैदुष्य प्रदर्शन के कारण कविता में सरसता नहीं उत्पन्न हो पायी है। उनका शब्दाडम्बर अत्यन्त प्रसिद्ध है।

महाकवि माघ के विषय में यह उक्ति प्रचलित है -  
"नवसर्गगते माघे नवशब्दो न विद्यते।'

महाकवि के निम्नलिखित श्लोक से प्रभावित होकर उन्हें 'घण्टामाघ' की उपाधि से विभूषित किया गया है -  
"उदयति विततोर्ध्वरश्मिरज्जा  
वहिमरुचौ हिमधाम्नि याति चास्तम्।  
वहति गिरिरयं विलम्बिघण्टा  
द्वय परिवारितवारणेन्द्रलीलाम्॥"

रत्नाकर का हरविजय, हरिश्चन्द्र का धर्मशर्माभ्युदय, पद्मगुप्त का नवसाहसाडूचरित, विल्हण का विक्रमाङ्कदेवचरित तथा कल्हण की राजतरङ्गिणी संस्कृत के प्रसिद्ध ग्रन्थ रत्न हैं।

महाकवि माघ के पश्चात् "नैषधीयचरित के प्रणेता श्रीहर्ष संस्कृत काव्य प्रणेताओं की प्रतिष्ठित परम्परा में आते हैं। भारतीय समालोचक संस्कृत काव्य परम्परा में 'नैषधीयचरित' को सर्वश्रेष्ठ मानते हैं। अतएव कहा गया है -  
"तावद्भा भारवेर्भाति यावन्माघस्य नोदयः।  
उदिते नैषधे काव्ये क्च माघः क्व च भारविः॥

नैषधीयचरित की कोमलकान्त पदावली, सुन्दर शब्दचयन, भावभङ्गिमायुक्त भाषासुन्दरी, सरस एवं रमणीय रसधारा तथा संगीतमयी सुमधुर छन्दो-योजना को देखकर विद्वजन मुक्त कण्ठ से प्रशंसा करने लगे-  
"नैषधे पदलालित्यम् '

वास्तव में यह युग संस्कृत साहित्य का लब्धप्रतिष्ठ युग रहा है। इसमें भारवि से लेकर श्रीहर्ष तक सुप्रसिद्ध महाकाव्य, खण्डकाव्य, मुक्तक, कथा, आख्यायिका, नाटक आदि विभिन्न काव्य विधाओं का सम्यक् रूप से विकास हुआ है। इसी युग में भारवि, माघ, कुमारदास, भट्टि, जयदेव, विल्हण, सुबन्धु, दण्डी, बाण, भवभूति, क्षेमेन्द्र जैसे कविरत्न अपनी दिव्य वाणी के द्वारा सुरभारती की अनवरत सेवा करते है।

इस प्रकार हम देखते हैं कि संस्कृत की दिव्य काव्यधारा अनादिकाल से प्रवाहित होती हुई आज भी सहृदयों को रससिक्त करती हुई अविछिन्न रूप में प्रवाहित होती जा रही है।

#### प्रश्न\- निम्नलिखित आचार्यों पर संक्षिप्त टिप्पणी लिखिये \- 1\. कौटिल्य (चाणक्य), 2. आर्यभट्ट, 3. वाराहमिहिर, 4. ब्रह्मगुप्त, 5. कालिदास, 6. धन्वन्तरि, 7. भाष्कराचार्य।

**उत्तर-**

**1\. कौटिल्य (चाणक्य) -** कौटिल्य जिन्हें चाणक्य के नाम से भी जाना जाता है, चौथी शती ईसा पूर्व में मौर्य साम्राज्य के संस्थापक चन्द्रगुप्त (322-266 ई. पू.) के गुरु और प्रधानमन्त्री थे। कौटिल्य ने 'अर्थशास्त्र' नामक प्रसिद्ध ग्रन्थ की रचना की थी जिसमें उत्तरी और दक्षिणी भारत के व्यापारिक तथा राजनीतिक सम्बन्धों की भौगोलिक विवेचना की गई है। अर्थशास्त्र से राजनीति, भूगोल से सम्बद्ध महत्वपूर्ण जानकारी प्राप्त होती है। यह ग्रन्थ संस्कृत में लिखा गया है। इसकी शैली उपदेशात्मक और सलाहात्मक है। चाणक्य ने चन्द्रगुप्त मौर्य के प्रशासकीय उपयोग के लिए इस ग्रन्थ की रचना की थी। यह मुख्यतः सूत्र शैली में लिखा गया संस्कृत ग्रन्थ है, अनावश्यक विस्तार से रहित, समझने और ग्रहण करने मे सरल एवं कौटिल्य द्वारा उन शब्दों में रचा गया है जिनका अर्थ सुनिश्चित हो चुका है। इसमें वास्तविक जीवन का चित्रण है। आचार्य कौटिल्य ने इसमें धर्म, अर्थ और काम का प्रणयन नहीं किया अपितु अधर्म, अनर्थ तथा अवांछनीय का बोध भी कराया है।

आचार्य चाणक्य ने तक्षशिला विश्वविद्यालय से अपनी शिक्षा पूरी की। तक्षशिला में चाणक्य ने न केवल छात्र, कुलपति और बड़े-बड़े विद्वानों को अपनी ओर आकर्षित किया बल्कि पड़ोसी राज्य के राजा पोरस से भी अपना परिचय बढ़ा लिया। सिंकदर के आक्रमण के समय चाणक्य ने पोरस का साथ दिया।

**2\. आर्यभट्ट -** प्राचीन भारत (चौथी शताब्दी) के प्रसिद्ध खगोल विज्ञानी आर्यभट्ट का जन्म पाटलिपुत्र में हुआ था। आर्यभट्ट ने पृथ्वी की आकृति को गोलाभीय (Spherical) बताया और पृथ्वी के व्यास और परिधि का परिकलन किया। उन्होंने पृथ्वी की परिधि लगभग 24835 मील बतायी थी जो वर्तमान आकलन (24601 मील) के लगभग बराबर है। उन्होंने सूर्य ग्रहण और चन्द्रग्रहण का कारण सूर्य, चन्द्रमा और पृथ्वी के बीच बदलती स्थितियों को बताया और प्रतिपादित किया कि पूर्णिमा की रात में चन्द्रमा में पृथ्वी की छाया पड़ने पर चन्द्रग्रहण दिखायी पड़ता है। आर्यभट्ट की प्रमुख कृति 'आर्यभटटीयम' है। सर्वप्रथम उन्होंने ही खोज की थी कि सूर्य स्थिर है और पृथ्वी अपनी धुरी पर घूमती है। इस प्रकार आचार्य आर्यभट्ट ने हमें पृथ्वी के वास्तविक स्वरूप का दर्शन कराया। आर्यभट्ट की एक और रचना 'सौर्यसिद्धान्तिका' भी है। भारत में भूगोल शब्द प्रतिपादित करने का श्रेय तथा शून्य की खोज करने का श्रेय आचार्य आर्यभटट को है।

**3\. वाराहमिहिर -** वाराहमिहिर चन्द्रगुप्त विक्रमादित्य (शासन काल 375-415 ई) के समकालीन थे और गुप्तकाल के दूसरे प्रसिद्ध खगोल विज्ञानी थे। उन्होंने 'पंचसिद्धानिका नामक ग्रन्थ लिखा जिसमें खगोलिकी की पाँच पद्धतियों की व्याख्या की गई है। वे पृथ्वी के किसी बिन्दु के अक्षाश ज्ञात करने की विधि से परिचित थे। उन्होने गणित में दशमलव के प्रयोग और महत्व से भारतीयों को अवगत करा दिया था। 'बृहजातक', 'बृहत्सहिता' और 'लघुजातक' वाराहमिहिर के अन्य प्रमुख ग्रन्थ हैं। वाराहमिहिर ने सिद्ध किया था कि चन्द्रमा पृथ्वी का चक्कर लगाता है और पृथ्वी सूर्य का चक्कर लगाती है। उन्होंने ग्रहों के संचालन तथा अन्य खगोलीय समस्याओं के अध्ययन के लिए अनेक यूनानी कृतियों का भी सहारा लिया था।

**4\. ब्रह्मगुप्त -** गुप्तकाल के तीसरे प्रमुख खगोलवेत्ता ब्रह्मगुप्त वाराहमिहिर के समकालीन थे। उन्होंने 'ब्रह्मसिद्धान्त' और 'खण्डखाद्य' नामक ग्रन्थ लिखे जिनमे खगोलिकीय भूगोल सम्बन्धी तथ्य और सिद्धान्त दिये गये हैं। उन्होंने तेल, जल और पारा से घूमने वाले कुछ यन्त्रों का भी वर्णन किया है। ब्रह्मगुप्त ने पृथ्वी का व्यास 1581 योजन (7605) मील बताया था। जो पृथ्वी के वास्तविक व्यास (7625 मील) के लगभग समान है। ब्रह्मगुप्त ने यह भी बताया कि द्रव्यमान वाले सभी शरीर पृथ्वी की ओर आकर्षित हैं।

**5\. कालिदास -** संस्कृत साहित्य के महाकवि कालिदास को चन्द्रगुप्त विक्रमादित्य (शासन काल 375 ई. 415 ई.) का समकालीन माना जाता है। चन्द्रगुप्त विक्रमादित्य के दरबार में नौ विद्वानों की एक मण्डली थी, जिसे 'नवरत्न' कहा गया है। कालिदास उन नवरत्नों में अग्रगण्य थे। कालिदास ने 7 ग्रन्थों की रचना की है जो इस प्रकार हैं- 1. रघुवंशम् 2. कुमारसंभवम् 3. मेघदूतम् 4. ऋतुसंहारम् 5. मालविकाग्निमित्रम् 6. विक्रमोर्वशीयम् 7. अभिज्ञानशाकुन्तलम्।

इनमें प्रकृति-चित्रण के साथ-साथ स्थानों और मार्गों का विवरण मिलता है। ऋतुसंहार में षड़ऋतु का वर्णन है। मेघदूत में मेघ पथ का भौगोलिक वर्णन मिलता है।

**6\. धन्वन्तरि -** धन्वन्तरि प्रमुख आयुर्वेदाचार्य और चिकित्सा विज्ञान के प्रसिद्ध विद्वान थे। ये चन्द्रगुप्त विक्रमादित्य की राज्यसभा के नौ रत्नों में से एक थे। इन्होंने चिकित्सा के उददेश्य से विभिन्न प्रकार की वनस्पतियों की विशेषताओं और उनकी उपयोगिता का वर्णन किया है।

**7\. भाष्कराचार्य -** बारहवीं शताब्दी (1114 ई) में एक महान गणितज्ञ और खगोलवेत्ता हुए जिन्हें भाष्कराचार्य के नाम से जाना जाता है। उन्होंने सिद्धान्त शिरोमणि' और 'करणकुतूहल नामक दो प्रसिद्ध ग्रन्थ लिखे थे। प्रथम ग्रन्थ में अंकगणित, बीजगणित, ज्यामिति और ज्योतिषशास्त्र सम्बन्धी जानकारी दी गयी है। दूसरे ग्रन्थ में कुछ प्रमुख अन्वेषणो का विवरण दिया गया है। भाष्कराचार्य ने बताया था कि पृथ्वी गोल है और उसमें गुरुत्वाकर्षण शक्ति विद्यमान है जिसके कारण वस्तुओं को अपनी ओर आकर्षित करती है। उन्होंने पृथ्वी को 360 में विभाजित किया और अक्षांश तथा देशांतर रेखाओं द्वारा नगरों की अवस्थित निर्धारित करने में उनका उपयोग किया। भाष्कराचार्य ने पृथ्वी को गोल मानकर ही सारी गणनायें की हैं।

#### प्रश्न\- महर्षि वाल्मीकि का संक्षिप्त परिचय देते हुए यह भी बताइये कि उन्होंने रामायण की रचना कब की थी?

अथवा  
**'मा निषाद ! प्रतिष्ठा त्वं गमः शाश्वती समाः' यह पंक्ति किस ग्रन्थ की है?**

उत्तर-

महर्षि वाल्मीकि का संक्षिप्त परिचय तथ रामायण का रचनाकाल महर्षि वाल्मीकि लौकिक संस्कृत साहित्य के आदिकवि हैं। इन्हें संस्कृत के प्रथम कवि की प्रतिष्ठा प्राप्त है। इन्होंने आदिकाव्य रामायण की रचना की है। महर्षि वाल्मीकि और उनके द्वारा रचित आदिकाव्य रामायण के समय निर्धारण के सम्बन्ध में विद्वानों में मतभेद है। जर्मन के सुप्रसिद्ध विद्वान् याकोबी का अभिमत है कि मूल रामायण की रचना 800-600 ई0 पूर्व में हुई होगी। प्रो0 वेबर ग्रीस के कवि होमर के पश्चात् रामायण का रचनाकाल मानते हैं। प्रो0 कीथ रामायण का रचनाकाल ई. पू. चतुर्थ शताब्दी मानते हैं। रामायण में पाणिनि व्याकरण से असिद्ध प्रयोग प्राप्त होते हैं। अतः रामायण की रचना पाणिनि से पूर्व सिद्ध होती है।  
कतिपय विद्वान् रामायण के बीच-बीच में प्रक्षिप्तांश बतलाते हैं। सुप्रसिद्ध विद्वान् याकोबी रामायण के अयोध्याकाण्ड से लंकाकाण्ड के भाग को वाल्मीकि विरचित मानते हैं और शेष भाग को प्रक्षिप्त बतलाते है। आदिकाव्य रामायण के रचना के विषय में प्रसिद्ध है कि एक दिन माध्यन्दिन सवन के लिए महर्षि वाल्मीकि तमसा नामक नदी के तट पर पहुँचे। वहाँ व्याघ्र के द्वारा मारे गये क्रौञ्च युगल में से एक को विलाप करते हुए देखकर सहसा ही उनके मुख से ये उद्गार निकल पड़े -  
मा निषाद! प्रतिष्ठां त्वमगमः शाश्वतीः समाः।  
यत्कौञ्चमिथुनादेकमवधीः काममोहितम्॥

महर्षि वाल्मीकि का यही शोक श्लोक का रूप धारण कर लेता है-  
सोऽनुव्याहरणाद् भूयः शोकः श्लोकत्वमागतः।

वे विचार करने लगते हैं कि चरणों में आबद्ध समान अक्षरों से युक्त और तन्त्रीलय से समन्वित शोक के कारण मेरे द्वारा कहा गया यह 'श्लोक' ही है -  
पादबद्धोऽक्षरसमः तन्त्रीलयसमन्वितः  
शोकार्तस्य प्रवृत्तो मे श्लोको भवतु नान्यथा।।  

इसी अनुष्टुप् छन्द के द्वारा ही लौकिक संस्कृत में काव्य का जन्म हुआ है।

काव्य सौष्ठव की दृष्टि से रामायण एक महान कृति है। इसकी भाषा सरल, सरस, स्वाभाविक, माधुर्य ओर प्रसाद गुण से ओत-प्रोत है। भाषा सौष्ठव की दृष्टि से निम्नलिखित पद्य का अवलोकन करें-  
जलं प्रसन्नं कुसुमप्रहासं  
क्रौञ्चस्वनं शालिवनं विपक्त्रम्।  
मृदुश्च वायुर्विमलश्च चन्द्रः  
शंसन्ति वर्षव्यपनीतकालम्॥  

रामायण में करुण रस की प्रधानता है। ध्वन्यालोककार आनन्दवर्धन लिखते हैं।  
"रामायणे ही करुणोरसः "

शरत्कालीन वर्णन को देखें -  
"दर्शयन्ति शरन्नद्यः पुलिनानि शनैः-शनैः।  
नवसङ्गमसव्रीडा जघनानीव योषितः॥'  
शरत्कालीन नदियाँ अपने तटों को शनैः-शनैः दिखला रही है। जिस प्रकार से नये समागम (संगम) के कारण लज्जा से युक्त सुन्दरियाँ अपनी जाँघों को धीरे-धीरे ही दिखाती (खोलती) हैं।

रामायण में अनुप्रास, उपमा, रूपक, उत्प्रेक्षा, अतिशयोक्ति, प्रतीप आदि अलंकारों का प्रयोग किया गया है। समासोक्ति अलंकार से विभूषित निम्नलिखित पद्य का अवलोकन करें-  
चञ्चच्चन्द्रकर स्पर्शहर्षोन्मीलिततारका।  
अनुरागवती सन्ध्या जहाति स्वयमम्बरम्॥

चंचल चन्द्रकिरण के स्पर्श के हर्ष से मानो तारों को उन्मीलित करने वाली लालिमा से युक्त स्वयं ही आकाश को छोड़ रही है। यहाँ नायिका के पक्ष में इस प्रकार का अर्थ निकलेगा \- चंचल नायक के कर\- स्पर्श से उत्पन्न आनन्द से अपनी कनीनिकाओं को उन्मीलित करने वाली अनुरागवती नायिका स्वयं ही वस्त्र को छोड़ रही है (खोल रही है)।

रामायण में प्रकृति का सुन्दर चित्रण हुआ है। उदाहरण के लिए वर्षा वर्णन के एक पद्य को देखें -  
घनोपगूढं गगनं न तारा  
न भास्करो दर्शनमभ्युपैति।  
नवैर्जलौधैर्धरणी वितृप्ता  
तमोविलिप्ता न दिशः प्रकाशः॥  
-  
रामायण का सांस्कृतिक पक्ष उत्कृष्ट है। इसमें सर्वत्र भारतीय संस्कृति प्रतिबिम्बित हो रही है। जिस समय रावण का वध होता है उस समय भगवान राम विभीषण से इस प्रकार कहते हैं -  
मरणान्तानि वैराणि निवृत्तं नः प्रयोजनम्।  
क्रियतामस्य संस्कारो ममाप्येष यथा तव।  
( अर्थात् शत्रु की मृत्यु तक ही बैर रहता है। (इसके मर जाने से) हम लोगों का उद्देश्य पूरा हो गया है। अब इसका संस्कार कीजिए यह जैसा तुम्हारा सम्बन्धी है वैसा ही मेरा।)

अतएव रामायण को लक्ष्य कर उचित ही कहा गया है -  
सदूषणापि निर्दोषा सखरापि सुकोमला।  
नमस्तस्मै कृता येन रम्या रामायणी कथा।"  

#### प्रश्न\- क्या आप इस तथ्य से सहमत हैं कि माघ में उपमा का सौन्दर्य, अर्थगौरव का वैशिष्ट्य तथा पदलालित्य का चमत्कार विद्यमान है?

**उत्तर-**

**महाकवि माघ**

महाकवि माघ संस्कृत महाकाव्यकारों में अत्यधिक प्रतिष्ठित हैं। महाकवि माघ के पिता का नाम दत्तक सर्वाश्रय था और उनके पितामह सुप्रभदेव वर्मलात नामक राजा के मन्त्री थे। वसन्तगढ़ से 625 ई0 का एक शिलालेख प्राप्त हुआ है जिसमे वर्मलात का उल्लेख हुआ है।

महाकवि माघ की एकमात्र कृति 'शिशुपालवध' संस्कृत महाकाव्य है। इसमें 20 सर्ग है। महाकवि माघ संस्कृत महाकाव्य परम्परा में अपना अद्वितीय स्थान रखते हैं। भारवि ने जिस अलंकृत काव्यशैली का श्रीगणेश किया था, माघ द्वारा उसका पूर्ण विकास हुआ है। यद्यपि माघ असाधारण मेधावी तथा अक्षुण्ण कवित्व शक्तिसम्पन्न थे परन्तु अलंकरण एवं चमत्कार के मोह में फँसकर वे अपने कवि हृदय को खो बैठते हैं। इसलिए उनके काव्य में भावुकता के स्थान पर बुद्धिचातुर्य, चमत्कार एवं कृत्रिमता के दर्शन होते हैं।

पुरातन कवियों में से माघ की उत्कृष्टता को प्रतिपादित करते हुए पण्डितों ने इस उक्ति को प्रस्तुत किया है \- कालिदास में उपमा का सौन्दर्य है, भारवि में अर्थगौरव का वैशिष्ट्य तथा दण्डी में पदलालित्य का चमत्कार है, परन्तु माघ में उक्त तीनों गुण पाये जाते हैं -  
"उपमा कालिदासस्य भारवेरर्थगौरवम्।  
दण्डिनः पदलालित्यं माघे सन्ति भयो गुणाः॥'

महाकवि माघ पदलालित्य के लिए प्रसिद्ध हैं। उन्होंने शिशुपालवध में सुललित तथा मनोहर पदों की सुन्दर योजना की है। उदाहरण के लिए निम्नलिखित पद्य को देखे -  
नवपलाशपलाशवन पुरः,  
स्फुटपरागपरागत पङ्कजम्।  
मृदुलतान्त लतान्तमलोकयतु.  
स सुरभिं सुरभिं सुमनो भरैः॥

महाकवि माघ श्रृंगार, वीर, हास्य आदि रसों की व्यञ्जना में पूर्ण सफल हुए हैं। उदाहरण के लिए श्रृंगार रसपरक एक श्लोक देखें-  
"विलसितमनुकुर्वती पुरस्ताद्धरणिरुहाधिरुहो वधुर्लतायाः।  
रमणमृजुतया पुरः सखीनामकलित चापलदोषमालिलिङ्ग॥'  

महाकवि माघ की भाषा साहित्यिक सरसता के साथ ही साथ प्रकृष्ट पाण्डित्य से पूर्ण है। उन्होंने प्रायः नये से नये शब्दों का प्रयोग किया है। अतएव उनके विषय में प्रसिद्ध है -  
"नवसर्गगते माघे नवशब्दों विद्यते।'

भाषा में प्रौढता या सरसता प्रसङ्गानुकूल पायी जाती है।

महाकवि माघ ने चित्रालकारों का प्रयोग किया है। उदाहरण के लिए निम्नलिखित पद्य को देखें -  
राजराजीरुरोजाजे राजिरेऽजोऽजरोडरजाः।  
रेजारिजूरजोर्जार्जी रराजर्जुरजर्जुरः॥  

महाकवि माघ व्याकरणशास्त्र, अलकारशास्त्र, राजनीतिशास्त्र, नाट्यशास्त्र, संगीतशास्त्र आदि के उद्भट विद्वान हैं। उनकी विद्वता से प्रभावित होकर राजशेखर लिखते हैं-  
कृत्स्नप्रबोधकृद्वाणी भारवेरिक्भारवेः।  
माधेनेव च माधेन कम्पः कस्य न जायते॥  

#### प्रश्न\- महर्षि वेदव्यास के सम्पूर्ण जीवन पर प्रकाश डालते हुए, उनकी कृतियों के नाम बताइये।

**उत्तर-**

महर्षि वेदव्यास जी का जन्म हस्तिनापुर में हुआ था। उनकी माता का नाम सत्यवती एवं पिता का नाम पराशर था। वेदव्यास जी ने हमारे भारतीय ग्रन्थ जैसे कि महाभारत श्रीभगवत् गीता, अष्टाश पुराण लिखे हैं। यह कहा जाता है कि महाभारत को लिखने के लिए गणेश जी ने उनको कहा था एवं महाभारत में जितनी भी घटनायें लिखित हैं उन घटनाओं को महर्षि वेदव्यास जी ने गणेश जी से सुन कर लिखा था। वेदव्यास जी के जीवन से जुडी ये कथा प्रचलित है।

**जीवन परिचय -** कहा जाता है कि कोई (अज्ञात) राजा वन में शिकार खेलने के लिए गया था, और वहाँ यह एक बगुले का शिकार कर रहा था। यह शिकार (बगुले) को वह अपनी पत्नी को उपहार में देना चाहता था, उसी समय उसकी पत्नी का समाचार आया की मैं आपसे मिलना चाहती राजा ने एक दोनों में वीर्य निकाल कर पक्षी के द्वारा उस दोने को अपनी रानी के पास भिजवा दिया था। परन्तु वह पक्षी जब उड़ रहा था, तभी एक दूसरा पक्षी उसके सामने आ गया और दोनों पक्षियों में लड़ाई होने लगी जिस कारण वह राजा का दिया हुआ दोना एक समुद्र में जा गिरा। जब वह दोना समुद्र में गिरा तब वहाँ ब्रह्मा जी द्वारा श्रापित एक मछली मौजूद थी, उसने उस दोने के वीर्य को पी लिया, तद्पश्चात् उस मछली ने एक पुत्र एवं पुत्री को जन्म दिया। पुत्र को तो राजा अपने साथ ले गया परन्तु पुत्री को वहीं छोड़ गया। अतः उस पुत्री को एक नाविक ने अपने घर पर रख लिया जिसका नाम सत्यवती रखा। मछली के गर्भ से उत्पन्न होने के कारण उससे (मछलाइन्द) दुर्गन्ध आती थी। सत्यवती भी बड़ी होकर नाव चलाने का काम करने लगी।

एक बार सत्यवती की नाद में (पराशर) महर्षि नदी पार करने के लिए आये सत्यवती को देखकर महर्षि ने उससे संभोग करने की इच्छा व्यक्त की, परन्तु सत्यवती ने उनसे कहा कि मैं नाव चलाने वाली हूँ, मेरे शरीर से दुर्गन्ध आती है तथा मैं लज्जाशील हूँ। महर्षि ने कहा\- मैं इसका निवारण कर दूँगा। उन्होंने नाव के चारों ओर धुन्ध छाया कर दी तथा सत्यवती के शरीर से आने वाली दुर्गन्ध को सुगन्ध में परिवर्तित कर दिया एवं यह वचन भी दिया कि तुम मेरे साथ संभोग करने के पश्चात् भी कुमारी ही रहोगी। इस प्रकार सत्यवती एवं महर्षि पराशर के समागम से जो पुत्र उत्पन्न हुआ वही वेदव्यास जी थे। महर्षि पराशर सत्यवती को वरदान देकर गये कि तुम्हारे गर्भ से उत्पन्न होने वाली सन्तान अत्यधिक बुद्धिमान एवं त्रिकालदर्शी होगी।

कुछ समयान्तर सत्यवती के गर्भ से एक अद्भुत तेजस्वी पुत्र उत्पन्न हुआ। कुछ ही समय के पश्चात् इस पुत्र ने अपनी माँ से कहा "मैं पर्वतों में जा रहा हूँ वहाँ में तपस्या कर ज्ञान अर्जित करना चाहता हूँ, आपको जब भी मेरी आवश्यकता हो आप मेरा स्मरण करना मैं आपकी सेवा में प्रस्तुत हो जाऊँगा।' इस प्रकार वेदव्यास ने अल्पायु से तप कर तीनो लोको का ज्ञान प्राप्त किया तथा विशिष्ट शक्तियाँ भी प्राप्त की। उनकी तपस्या से प्रसन्न होकर भगवान ने उनसे कई ग्रन्थ लिखवाये।

**महर्षि वेदव्यास का चमत्कारिक परिचय -** श्री वेदव्यास जी ईश्वर के अंशावतार माने जाते हैं। उनका जन्म द्वीप में हुआ था, अतः उनका नाम द्वैपायन पड़ा। उनका शरीर श्याम वर्ण था इसलिए कुछ लोग उन्हें बचपन में कृष्ण द्वैपायन भी कहते थे। वेदों का विभाजन करने के कारण उन्हें वेदव्यास कहा जाने लगा। बद्रीवन में निवास करने के कारण बादरायण भी कहलाये।

महर्षि वेदव्यास ने अपनी माता सत्यवती को यह वचन दिया था कि, उन्हें (माता को) जब भी बड़ा संकट होगा, वे उन्हे स्मरण करेगी तो वे उनके समक्ष उपस्थित हो जायेंगे। अतः सत्यवती के सामने जब अपने कुछ और वंश के उत्तराधिकार की रक्षा का भार आ खड़ा हुआ था तब माता सत्यवती ने विचित्रवीर की विधवा रानी अम्बिका और छोटी रानी अम्बालिका को वेदव्यास से नियोग द्वारा पुत्र उत्पन्न करने हेतु तैयार किया। व्यास जी ने माँ से कहा\- "सन्तान प्राप्ति के लिए मेरे समक्ष आने वाली रानियाँ मेरे समक्ष सहज रह पायेंगी? मेरा शरीर तप के कारण अत्यन्त काला एवं दुर्गन्ध युक्त है तथा मेरी जटायें अत्यन्त उलझी हुई हैं, यदि रानियाँ सहज ही मेरे समक्ष उपस्थित न हुयीं तो उसका परिणाम अत्यन्त दुष्कर होगा सहज रहने वाले को ही योग्य सन्तान प्राप्त होगी।

बड़ी रानी को माँ के समझाने के बाद भी वह उनके रूप-रंग, गन्ध को देखकर इतनी भयभीत हुईं कि उसने आँखें बन्दकर लीं। व्यास जी ने माता सत्यवती से कहा, "बलवान, विद्वान होने पर भी उत्पन्न होने वाला पुत्र अन्धा होगा। व्यास जी की भविष्यवाणी सत्य साबित हुयी। बड़ी रानी अम्बिका ने धृतराष्ट्र को जन्म दिया तथा दूसरी छोटी रानी अम्बालिका को समझाकर व्यास जी के समक्ष भेजा गया. उसने व्यास जी को देखकर आँखे तो बन्द नहीं की परन्तु उनका रंग-रूप देखकर उसका रंग पीला पड़ गया। व्यास जी ने फिर भविष्यवाणी की कि इसका पुत्र पायवर्ण का होगा। समय अपने पर अम्बालिका ने पाण्डु को जन्म दिया जो अल्पायु थे। दोनों पुत्रों को दोषयुक्त होने के कारण सत्यवती ने तीसरे पुत्र की कामना से एक दासी को वेदव्यास के समक्ष भेजा। दासी ने प्रसन्नतापूर्वक वेदव्यास जी की सेवा की तथा प्रसन्नतापूर्वक समागम किया जिसके परिणामस्वरूप विद्वान, धर्मात्मा पुत्र विदुर का जन्म हुआ। गांधारी के सौ पुत्रो को जन्म देने के पीछे का रहस्य वेदव्यास जी को ही मालूम था।

**महार्षि वेदव्यास की भविष्यवाणी एवं आलौकिक शक्तियाँ \-** पाण्डु की मृत्यु के बाद श्राद्ध के समय वेदव्यास जी ने माता सत्यवती के सामने यह भविष्यवाणी की कि सुख का समय समाप्त हो गया है। कौरवों के सहार को तुम देख न पाओगी। अतः तुम वन चली जाओ। सत्यवती को अपने पुत्र व्यास की अलौकिक शक्ति पर विश्वास था। अत: जब सत्यवती वन जाने लगी तो उनके साथ उनकी दोनों कार्ये भी चली गयीं। वेदव्यास जी ने द्रौपदी के पूर्वजन्म की कथा द्रुपद को यथावत दिखलायी, जिससे वे उनके परम भक्त बन गये। वेदव्यास जी ने अपनी अलौकिक शक्ति से धृतराष्ट्र को यह सचेत करते हुये फटकार लगायी कि तुम अपने पुत्रो को रोकों, अन्यथा समस्त कुल का नाश होगा।

उन्होंने कौरव पुत्रों की मृत्यु के रहस्य को भी समय से पहले ही बता दिया था। यह भी कहा जाता है कि जब महाभारत के सोलह वर्षों बाद तपस्यारत धृतराष्ट्र अपने मृत पुत्रों, परिजनों, सम्बन्धियो का शोक नहीं भूल पाये और जब युधिष्ठिर भी सपरिवार वन पहुँचें, तो उनकी इच्छानुसार व्यास जी ने महान तपस्या शक्ति से गंगाजल में उतरकर मृतात्माओं का आवाहन किया। धृतराष्ट्र के सौ पुत्र, द्रौपदी के पाँच पुत्र और अन्य सम्बन्धियों को उनके पूर्व स्वरूप में लाकर उनके सामने खड़ा कर दिया। एक रात पूरी तरह से सबका मिलनोत्सव करवाया, जिसमें सबका एक-दूसरे के प्रति मनोमालिन्य और द्वेषभाव (बैरमनस्य) दूर हो गया।

महर्षि वेदव्यास जी ने 18 पुराणों की रचना की थी। जो इस प्रकार हैं-

1\. ब्रह्म पुराण 2. पद्म पुराण 3. विष्णु पुराण 4. शिव पुराण 5. नारद पुराण 6. अग्नि पुराण 7. ब्रह्मवैवर्त पुराण 8. श्रीमदभागवत पुराण 6. वराह पुराण 10. स्कन्द पुराण 11. मार्कण्डेय पुराण 12. वामन पुराण 13. कूर्म पुराण 14. मत्स्य पुराण 15. गरूड़ पुराण 16. ब्रह्मण्ड पुराण 17. लिंग पुराण 18. भविष्य पुराण।

#### प्रश्न\- आचार्य पाणिनि का संक्षिप्त परिचय दीजिए।

**उत्तर-**

आचार्य पाणिनि का संस्कृत भाषा में अतुलनीय योगदान माना जाता है. इन्हें संस्कृत व्याकरण का जनक भी माना जाता है। इनके जन्मकाल में कई विद्वानों में मतभेद माना जाता है। व्याकरण प्रणेता होने के कारण इन्हें महार्णि पाणिनि भी कहा जाता है। प्रस्तुत है आचार्य पाणिनि का संक्षिप्त जीवन परिचय -

1\. आपका जीवनकाल 520 से 460 ई पूर्व माना गया है। आपका जन्मस्थान शलातुर नामक गाँव, वर्तमान में पाकिस्तान है। 2. अपने जन्मस्थान के अनुसार पाणिनि शालातुरीय भी कहे गये हैं। अष्टाध्यायी में नाम का उल्लेख किया गया है।  
3\. आपकी माता दाक्षी, पिता पणिन, शलांक तथा गुरु उपवर्ष थे।  
4\. एक सूची "धातु पाठ" की थी जिसे पाणिनि ने अष्टाध्यायी से अलग रखा है।  
5\. पाणिनी सूत्रों की शैली अत्यन्त संक्षिप्त है। वे सूत्रयुग में ही हुए थी। श्रौत सूत्र, धर्मसूत्र, गृहस्थ सूत्र, प्रातिशाख्य सूत्र भी इसी शैली में हैं किन्तु पाणिनि के सूत्रों में जो निखार है वह अन्यत्र नहीं है। इसलिए पाणिनि के सूत्रों को प्रतिष्णात सूत्र कहा गया है।  
6\. पाणिनि का व्याकरण शब्दानुशासन के नाम से विद्वानों में प्रसिद्ध है।  
7\. आठ अध्यायों में विभक्त होने के कारण यही शब्दानुशासन लोक में अष्टाध्यायी अथवा अष्टांग के नाम से प्रसिद्ध है।  
8\. पाणिनीय अष्टाध्यायी की सहायता से संस्कृत के प्राचीनतम साहित्य से लेकर नवीनतम रचनाओं का रसास्वाद कर सकते हैं।  
9\. अष्टाध्यायी में आठ अध्याय हैं और प्रत्येक अध्याय में चार पाद हैं। पहले दूसरे अध्यायों में सज्ञा और परिभाषा सम्बन्धी सूत्र है।  
10\. क्रिया और संज्ञा शब्दों के पारस्परिक सम्बन्ध के नियामक प्रकरण भी हैं, जैसे क्रिया के लिए आत्मनेद परस्मैपद- प्रकरण एवं संज्ञाओं के लिए विभक्ति समास आदि। तीसरे, चौथे और पाँचवें अध्यायो में सब प्रकार के प्रत्ययों का विधान है। तीसरे अध्याय में धातुओं मे प्रत्यय लगाकर कृदंत शब्दों का निर्वचन है और चौथे व पाँचवे अध्यायों में संज्ञा शब्दों में प्रत्यय जोड़कर बने नये संज्ञा शब्दों का निर्वचन बताया गया है।  
11\. ये प्रत्यय जिन अर्थविषयो को प्रकट करते हैं उन्हें व्याकरण की परिभाषा में वृत्ति कहते हैं, जैसे वर्षा में होने वाले इन्द्रधनुष को वार्षिक इन्द्रधनुष कहेंगे। वर्षा में होने वाले इस विशेष अर्थ को प्रकट करने वाला "इक" प्रत्यय तद्धित प्रत्यय है।  
12\. 1160 तद्धित प्रकरण में सूत्र है। कृदंत प्रकरण में 631 सूत्र हैं।  
13\. इस प्रकार कृदन्त तद्धित प्रत्ययो के विधान के लिए अष्टाध्यायी के 1821 अर्थात् आधे से कुछ ही कम सूत्र विनियुक्त हुए हैं।  
14\. भाष्यकार ने पाणिनि को प्रमाणभूत आचार्य, माङ्गलिक आचार्य, सुहृद तथा भगवान आदि विभूतियों से सम्बोधित किया है।  
15\. भाष्यकार के अनुसार पाणिनि के सूत्र में एक भी शब्द अनर्थक नहीं हो सकता, और पाणिनीय शास्त्र में ऐसा कुछ नहीं है जो निरर्थक हो।  
16\. पाणिनि का संस्कृत व्याकरण चार भागों में विभाजित है -  
(अ) माहेश्वर सूत्र\- स्वर शास्त्र  
(ब) अष्टाध्यायी या सूत्रपाठ शब्द विश्लेषण  
(स) धातुपाठ\- धातुमूल (क्रिया के मूल रूप)  
(द) गणपाठ।

पतञ्जलि ने पाणिनि के अष्टाध्यायी पर अपनी टिप्पणी लिखी जिसे महाभाष्य का नाम दिया। पाणिनि ने वर्ण या वर्णमाला को 14 प्रत्याहार सूत्रों में बाँटा और उन्हें विशेष क्रम देकर 42 प्रत्याहार सूत्र बनाये। यदि अष्टाध्यायी के अक्षरों को गिना जाये तो उसके 3665 सूत्र एक सहस्र श्लोक के बराबर होते हैं।

पाणिनि को दो साहित्यिक रचनाओं के लिए भी जाना जाता है, यद्यपि वे अब प्राप्त नहीं हैं।

**1\. जाम्बवती विजय** आज एक अप्राप्त रचना है जिसका उल्लेख राजशेखर नामक व्यक्ति ने जहण की सूक्ति मुक्तावली में किया है। इसका एक भाग रामयुक्त की नामलिंगानुशासन की टीका में भी मिलता है। राजशेखर ने जहण की सूक्तिमुक्तावली में लिखा है -

**2\. पातालविजय -** जो आज अप्राप्त रचना है, जिसका उल्लेख नामिसाधु ने रुद्रटकृत काव्यालंकार की टीकाओं में किया है।

माहेश्वर सूत्रों की कुल संख्या 14 है जो निम्नलिखित हैं-

1\. अइउण 2. ऋलक 3. एओड़ 4. ऐऔच् 5. हयवरट् 6. लण् 7. ञमङणनम् 8. झभञ् 6. घढष्ट 10. जबगडद‍ 11. खफछठथचटतव 12. कपय् 13. शषसर 14. हल।

नृत्तावसाने नटराजराजो ननाद ढक्कां नवपञ्चवारम्।  
उद्धर्तुकामः सनकादिसिद्धान् एतद्धिमर्शे शिवसूत्रजालम्॥

आचार्य पाणिनि की मृत्यु रविवार त्रयोदशी को हुई थी इसलिए इस दिन को व्याकरण अध्ययन, अध्यापन नहीं किया जाता है।  

#### प्रश्न\- आचार्य पाणिनि ने व्याकरण को किस प्रकार तथा क्यों व्यवस्थित किया?

उत्तर-

आचार्य पाणिनि से पूर्व भी शब्द विद्या के अनेक आचार्य हो चुके थे उनके ग्रन्थों को पढ़कर उनके परस्पर भेदों को देखकर पाणिनि मन में यह विचार आया कि उन्हें व्याकरणशास्त्र को व्यवस्थित करना चाहिए। पहले तो पाणिनि से पूर्व वैदिक संहिताओं, शाखाओं, ब्राह्मण, आरण्यक उपनिषद आदि जो, विस्तार हो चुका था उस वाङ्मय से उन्होंने अपने लिए शब्द सामग्री ली जिसका उन्होंने अष्टाध्यायी में उपयोग किया है। दूसरे निरूक्त और व्याकरण की जो सामग्री पहले से थी उसका उन्होंने संग्रह और सूक्ष्म अध्ययन किया। इसका प्रमाण भी अष्टाध्यायी में है, जैसा शाकटायन, शाकल्य, भारद्वाज, गायें, सेनक, आपिशलि, गालब और स्फोटायन आदि। शाकटायन का मत था कि सब संज्ञा शब्द धातुओं से बनते हैं। पाणिनि ने इस मत को स्वीकारा किन्तु इस विषय में कोई आग्रह नहीं रखा और यह भी कहा कि बहुत से शब्द ऐसे भी हैं जो लोक की बोलचाल में आ गये हैं, और उनसे धातु प्रत्यय की पकड़ नहीं की जा सकती। सबसे महत्वपूर्ण बात पाणिनि ने यह की कि उन्होंने स्वयं लोक को अपनी आँखों से देखा और घूमकर लोगों के बहुमुखी जीवन का परिचय प्राप्त करके शब्दों को छाना इस प्रकार से कितने सहस्र शब्दों को उन्होंने इकट्ठा किया।

पाणिनि ने पंजाब के मध्यभाग में खड़े होकर अपनी दृष्टि पूर्व और पश्चिम की ओर दौड़ाई। उन्हें दो पहाड़ी इलाके दिखाई पड़े। पूर्व की ओर कुल्लू, काँगड़ा जिसे उस समय त्रिगर्त कहते थे, पश्चिमी पहाड़ी प्रदेश वह था जो गांधार की पूर्वी राजधानी से पश्चिमी राजधानी पुष्पकलावती तक फैला था। पाणिनि ने इन प्रदेशों में रहने वालों के कबीलो की विस्तृत सूची बनाई और संविधान का अध्ययन किया। उस समय भी ग्रामीण शासन की प्रथा थी। इन प्रथाओं को उस समय 'संघ' या 'गण' कहते थे। उस समय ये सब कबीले या जातियाँ हिन्दू थीं और उनके अधिपतियों के नाम संस्कृत भाषा के थे जैसे देवदत्तक, कबीले का पूर्वपुरुष या संस्थापक कोई देवदत्त था। अब नाम बदल गये हैं किन्तु बात वहीं है। इन कबीलों के बहुत से नाम पाणिनि के गणपाठ में मिलते हैं, जैसे अफरीदी और मोहमद जिन्हें पाणिनि ने आप्रीत और मधुमत कहा है। पाणिनि की भौगोलिक सूचियों में एक सूची जनपदों की है।

पाणिनि ने सहस्रों शब्दों की व्युत्पत्ति बताई जो अष्टाध्यायी के चौथे पाँचवें अध्यायों में है। पाणिनि ने यह बताया कि किस शब्द में कौन\-सा प्रत्यय लगता है। वर्णमाला के स्वर और व्यंजन रूप जो अक्षर हैं उन्हीं से प्रत्यय बनाये गये। जैसे\- वर्षा से वार्षिक, यहाँ मूल शब्द वर्षा है उसमें इक् प्रत्यय जुड़ गया और वार्षिक अर्थात् वर्षा संबंधी शब्द बन गया। पाणिनि के काल में शिक्षा और वाजय का बहुत विस्तार था। संस्कृत भाषा का उन्होंने बहुत ही गहरा अध्ययन किया था। वैदिक और लौकिक दोनों भाषाओं से वे पूर्णतया परिचित थे।

पाणिनि से पूर्व एक प्रसिद्ध व्याकरण इंद्र का था। उसमें शब्दों का प्रतिकठिक या प्रतिपादिक विचार किया गया था। उसी परंपरा पाणिनी से पूर्व भारद्वाज आचार्य के व्याकरण में ली गई थी। पाणिनी ने उस पर विचार किया। बहुत\-सी परिभाषिक संज्ञाएँ उन्होंने उससे ले ली, जैसे\- सर्वनाम, अव्यय आदि और बहुत\-सी नई बनाई, जैसे \- टि, घु, भ आदि।

पतञ्जलि का कहना है कि पाणिनि ने जो सूत्र एक बार लिखा उसे काटा नहीं। व्याकरण में उनके प्रत्येक अक्षर का प्रमाण माना जाता है। शिष्य, गुरु, लोक और वेद धातुलि शब्द और देशी शब्द \- जिस ओर आचार्य ने दृष्टि डाली उसे ही रस से सींच दिया। आज भी पाणिनि "शब्दः लोके प्रकाशते" अर्थात् उनका नाम सर्वत्र प्रकाशित है।

#### प्रश्न\- आचार्य कात्यायन का संक्षिप्त परिचय दीजिए।

उत्तर-

आचार्य कात्यायन का संस्कृत भाषा में अतुलनीय स्थान होते हुए भी इनके विषय में बहुत अधिक उल्लेख नहीं मिलता है। पूर्व काल में ऋषि, मुनि या आचार्य स्वयं का वर्णन अधिक नहीं करते थे, परन्तु फिर भी आचार्य कात्यायन की रचनाओं, विधाओं या अन्य ऋषियों के माध्यम से आचार्य कात्यायन के जीवन क्षेत्र के विषय में जो भी प्राप्त है, उसे सक्षिप्त में देख सकते हैं

1\. आचार्य कात्यायन वररुचि के नाम से भी जाने जाते हैं इनका वर्ण ब्राह्मण माना जाता है।

2\. आचार्य कात्यायन के माता-पिता एवं गुरु का नाम अज्ञात है।

3\. आपकी शिक्षा तक्षशिला विश्वविद्यालय में हुई, तथा जन्मस्थान दक्षिण भारत माना जाता है।

4\. वररुचि कात्यायन पाणिनीय सूत्रों के प्रसिद्ध वार्तिककार हैं।

5\. वररुचि कात्यायन के वार्तिक पाणिनीय व्याकरण के लिए अतिमहत्वशाली सिद्ध हुए हैं। इन वार्तिकों के बिना पाणिनि व्याकरण अधूरा सा रह जाता। वार्तिकों के आधार पर ही पीछे से पतञ्जलि ने महाभाष्य की रचना की।

6\. पुरुषोत्तमदेव ने अपने त्रिकाडशेष अभिधानकोश में कात्यायन के ये नाम लिखे हैं- "काव्य. पुनर्वसु, मेधाजित् और वररुचि।'

7\. कथासरित्सागर और बृहत्कथामंजरी में कात्यायन वररुचि का एक नाम श्रुतधर' भी आया है।

8\. हेमचन्द्र एवं मेदिनी कोशों में भी कात्यायन के 'वररुचि' नाम का उल्लेख है।

9\. वार्तिककार कात्यायन वररुचि और प्राकृतप्रकाशकार वररुचि दो व्यक्ति हैं। प्राकृतप्रकाशकार वररुचि "वासवदत्ता" के प्रणेता सुबंधु के मामा होने से छठी सदी के हर्ष विक्रमादित्य के समसामयिक थे, जबकि पाणिनीय सूत्रों के वार्तिककाकर इससे बहुत पूर्व हो चुके थे।

10\. अशोक के शिलालेख में वररुचि का उल्लेख है।

11\. कात्यायन एक बौद्ध आचार्य थे जिन्होंने "अभिधर्मज्ञानप्रस्थान" नामक बौद्धशास्त्र की रचना की है।

12\. कात्यायन नाम का एक प्रधान जैन स्थावर भी हुआ है।

कात्यायन नाम से कालांतर में कई ऋषि हुए हैं। एक विश्वामित्र के वंश में जिन्होंने श्रोत, गृह्य और प्रतिहार सूत्रों की रचना की थी. दूसरे गोमिलपुत्र थे जिन्होंने 'छदोपरिशिष्टकर्मप्रदीप की रचना की थी और तीसरे कात्यायन वररुचि सोमदत्त के पुत्र थे जो पाणिनिय सूत्रों के प्रसिद्ध वार्तिककार थे।

#### प्रश्न\- आचार्य पतञ्जलि का संक्षिप्त परिचय दीजिए।

**उत्तर-**

त्रिमुनियों में आचार्य पतञ्जलि को तीसरे स्थान पर रखा गया है। आचार्य पतञ्जलि को शेषनाग का अवतार माना जाता है। आप योगशास्त्र के प्रणेता होने के साथ ही चिकित्सा क्षेत्र में भी विशेष स्थान रखते हैं। आचार्य पतञ्जलि का जीवन-परिचय इस प्रकार है -

1\. आपका जीवनकाल 200 ई. पूर्व माना जाता है। आपका जन्म स्थान गोनर्द माना जाता है जो कि वर्तमान समय में गोंडा, उत्तर प्रदेश में है। एक कीथ ने उनका समय 140 से 150 ई पूर्व माना है।

2\. आपकी माता का नाम गोणिका था। पतञ्जलि शुंग वंश के शासनकाल में थे।

3\. व्याकरणाचार्य पाणिनि को इनका गुरु माना जाता है।

4\. काशीवासी आज भी श्रावण कृष्ण 5 नागपंचमी को छोटे गुरु का, बड़े गुरू का नाग लो भाई नाग लो कहकर नाग के चित्र बाँटते हैं।

5\. पतञ्जलि महान चिकित्सक थे। आपको ही 'चरक सहिता' का प्रणेता माना जाता है।

6\. "योगसूत्र' पतञ्जलि का महान अवदान है। पतञ्जलि रसायन विद्या के विशिष्ट आचार्य थे -अभ्रक विंदास, अनेक धातुयोग और लौहशास्त्र इनकी देन है।

7\. राजा भोज ने इन्हें तन के साथ मन का भी चिकित्सक कहा है।

8\. द्रविड़ देश के सुकवि रामचन्द्र दीक्षित ने अपने 'पतञ्जलि चरित' नामक काव्य ग्रन्थ में उनके चरित्र के सम्बन्ध कुछ ऐसे तथ्यों की संभावनाओं को व्यक्त किया है। उनके अनुसार शंकराचार्य के दादागुरु आचार्य गौड़पाद पतञ्जलि के शिष्य थे।

9\. पतञ्जलि की एक मात्र रचना महाभाष्य जो उनकी कीर्ति को अमर बनाने के लिए पर्याप्त है।

"योगेन चित्तस्य पदेन वाचां मलं शरीरस्य च वैद्यकेन।  
योऽपाकरोन्तं प्रवरं मुनीनां पतञ्जलि प्रांजलिरानतोऽस्मि॥'  
अर्थात् चित्त-शुद्धि के लिए योग (योगसूत्र), वाणी की शुद्धि के लिए व्याकरण (महाभाष्य) और शरीय-शुद्धि के लिए वैद्यकशास्त्र (चरकसंहिता) देने वाले मुनिश्रेष्ठ पतञ्जलि को प्रणाम।

प्राचीन विद्यारण्य स्वामी ने अपने ग्रंथ 'शंकर दिग्विजय' में आदि शंकराचार्य में गुरु गोविंद पादाचार्य को पतञ्जलि का रूपांतर माना है। इस प्रकार उनका सम्बन्ध अद्वैत वेदांत के साथ जुड़ गया।

पतञ्जलि एक प्रख्यात चिकित्सक और रसायन शास्त्र के आचार्य थे। रसायन विज्ञान के क्षेत्र में अभ्रक, धातुयोग और लौहशास्त्र का परिचय कराने का श्रेय पतञ्जलि को जाता है।

पतञ्जलि को योगशास्त्र के जन्मदाता की उपाधि भी दी जाती है। जो हिन्दू धर्म के छह दर्शनों में से एक है। आपने योग के 165 सूत्रों को स्थापित किया। जो योग दर्शन के आधार स्तंभ है। इन सूत्रों के पढ़ने की क्रिया को भाष्य कहा जाता है। महर्षि पतञ्जलि ने अष्टांग योग की महत्ता का प्रतिपादन किया है। उनके नाम इस प्रकार हैं  
1\. यम  
2\. नियम  
3\. आसन  
4\. प्राणायाम  
5\. प्रत्याहार  
6\. धारणा  
7\. ध्यान  
8\. समाधि।  
इन आठों अंगों के अपने-अपने उप अंग भी हैं। वर्तमान में योग के 3 ही अंग प्रचलित हैं।  
1\. आसन  
2\. प्रणायाम  
3\. ध्यान।  
पतञ्जलि महाभाष्य (85 आहृनिक), महानन्द काव्य, सिद्धान्त सारावली, निदानसूत्र तथा योगसूत्र व चरकसंहिता के रचनाकार हैं।  
पतञ्जलि ने महाभाष्य में ऋग्वेद की 21, यजुर्वेद की 101, सामवेद की 1000 तथा अथर्ववेद की 6 शाखायें बताई हैं। इसलिए आपको तीर्थदर्शी' कहा जाता है।  
  

#### प्रश्न\- आदिकवि महर्षि बाल्मीकि विरचित आदि काव्य रामायण का परिचय दीजिए।

**उत्तर-**

संस्कृत साहित्य में महर्षि बाल्मीकि द्वारा रचित रामायण को आदि काव्य माना जाता है। ऐतिहासिक काल के अरुणोदय में रचे जाने पर भी यह ग्रन्थ अनुपम और अद्वितीय है। भारतीय साहित्य दर्शन एवं संस्कृत का प्रतिनिधि ग्रन्थ है। भारतीय साहित्य के इतिहास में वह शुभ दिन युग-युगान्तर तक स्मरणीय रहेगा। जब तमसा नदी के पावन तट पर महर्षि के पावन हृदय से सहसा ही यह करुणामयी वाणी प्रस्फुटित हुई थी -  
मा निषाद! प्रतिष्ठां त्वागमः शाश्वतीः समाः।  
यत्क्रौञ्चमिथुनादेकमवधीः काममोहितम्॥

अलौकिक गुणों से अलङ्कृत इस महाकाव्य की प्रशंसा पाश्चात्य एव पौरस्त्य सभी विद्वानों ने मुक्त कण्ठ से की है। हिन्दी जगत् के महाकवि रामधारी सिंह दिनकर ने इसे भारतीय संस्कृति के प्रतिनिधि ग्रन्थ के रूप में स्वीकार किया है। उनके मतानुसार भारत का समस्त साहित्य आज भी जनप्रिय रामायण का क्षरिपान करके सशक्त हो रहा है। रामायण के काव्यरसामृत का आस्वादन करके सहज में ही परमानन्द प्राप्त किया जा सकता है।

वाल्मीकेः कविसिहस्म कवितावनचारिणः।  
श्र्वन् रामकथा नादं को न याति परं पदम्॥  
आदि कवि बाल्मीकि द्वारा रचित यह महाकाव्य पुण्यसलिला भागीरथी है जिसमे अवशाहन कर पाठक तथा कवि अपने आप को पवित्र ही नहीं मानते अपितु रसमयी काव्य शैली के द्वारा रसास्वादन भी करते हैं। इस आदि काव्य को **चतुर्विशांतिसाहस्त्रीसंहिता**' कहते हैं। इसके अनुसार इस रामायण में 24  हजार श्लोक है। इन श्लोकों की संख्या उतने ही हजार है जितनी संख्या गायत्री मंत्र के अक्षरों की है। रामायण के प्रत्येक हजार श्लोक पर पहला अक्षर गायत्री मंत्र के ही अक्षर से क्रमशः प्रारम्भ होता है।  
  

#### प्रश्न\- श्री हर्ष की अलंकार छन्द योजना का निरूपण कर नैषधं विद्ध दोषधम् की समीक्षा कीजिए।

**उत्तर-**

**अलंकार छन्द योजना-** महाकवि श्रीहर्ष ने अपनी कविताकान्ता के हर्ष के प्रकर्ष के लिए अनेक प्रसङ्कानुकूल अलंकारों का प्रयोग किया है। इसी प्रकार उन्होंने विभिन्न छन्दों द्वारा उसे सर्वतोभावेन आछादिनी बनाया है। छन्द योजना श्लाध्य है।

**नैषधं विद्वदौषधम् \-** महाकवि श्री हर्ष संस्कृत के महान प्रतिष्ठित प्रकाण्ड पंडित माने जाते हैं\- वेद, वेदाङ्ग, दर्शन, विज्ञान, कर्मकाण्ड, उपासनाकाण्ड यन्त्र, मन्त्र तन्त्र भूगोल खगोल आदि विभिन्न विधाओं के वे अधिकारी विद्वान हैं। जिनकी छाया उनकी रचनाओं में सर्वत्र प्रतिबिम्बित होती है। इसीलिए उनके नैषधीयचरित को वृहत्त्रयी में अत्यन्त गौरवपूर्ण स्थान प्राप्त हुआ है।

#### प्रश्न\- महर्षि वेदव्यास रचित महाभारत का परिचय दीजिए।

**उत्तर-**

महाभारत को पञ्चमवेद कहा गया है। यह विश्व की अनुपम सर्वोत्कृष्ट कृति है। विश्व साहित्य में महाभारत का महत्वपूर्ण स्थान है। रामायण और महाभारत तो हमारे जातीय इतिहास है। भारतीय सभ्यता का भव्य रूप इन्हीं ग्रन्थों में झलकता है। कौरवों और पाण्डवों का इतिहास वर्णन ही ग्रन्थ का उल्लेख नहीं है अपितु हिन्दू धर्म का विस्तृत एवं पूर्ण चित्रण भी प्रयोजन है। इस महान ग्रन्थ के विषय में महाभारत में ही कहा गया है.

धर्म हार्थे च कामे मोक्षे च भारतवर्षम।  
यदिहारित तदन्यत्र मन्नेहास्ति न तत् कचित्।  
हे भारत कुल श्रेष्ठ। धम, अर्थ, काम और मोक्ष के सम्बन्ध में जो महाभारत से मिलता है वहीं दूसरे ग्रन्थों में भी मिलता है और जो महाभारत में नहीं है वह अन्यत्र कहीं नहीं है।

महाभारत में एक लाख श्लोक है। अतएव इसकी व्युत्पत्ति इस प्रकार की गई है -  
महत्त्ववाद भारवात्ताच्च महाभारतमुच्यते'। इसे 'शतसाहस्रीसंहिता' भी कहते हैं।

'विदुरनीति' जिसमें आधार तथा लोकव्यवहार के नियमों का सुन्दर चित्रण है महाभारत का अंश है। इस प्रकार ऐतिहासिक धार्मिक राजनीतिक आदि दृष्टियों से महाभारत एक अभूतपूर्व ग्रन्थ है।

विद्वानों के मतानुसार इस महत्वपूर्ण ग्रन्थ महाभारत का क्रमिक विकास हुआ है। सर्वप्रथम यह महाभारत 'जय' नाम से प्रसिद्ध था। इसी 'जय' को महर्षि वेदव्यास ने अपने शिष्यों को सुनाया था। पाण्डवों के विजय वर्णन के कारण ही इस ग्रन्थ का नाम 'जय' पड़ा। दूसरी अवस्था में इसका नाम 'भारत' पड़ा। इसमें उपाख्यानों का समावेश नहीं था। इसी 'भारत को वैशम्पायन ने पढ़कर जनमेजय को सुनाया था। इस 'भारत नामक ग्रन्थ में 24 हजार श्लोक रहे होंगे। इसकी पुष्टि इस निम्नलिखित श्लोक से होती है -  
चातुर्विंशतिसाहस्रं चक्रे भारतसंहिताम्।  
उपाख्यानोर्विना तावद् भारतं प्रोच्यते बुधैः॥

इस भारत का ही विकसित रूप महाभारत है जिसमें एक लाख श्लोक हैं। इसके रचयिता कृष्णद्वैपायन वेदव्यास कहे जाते हैं। वेदव्यास ने कठिन परिश्रम के द्वारा ही इस विशाल ग्रन्थ की रचना तीन वर्षों में की थी।

त्रिभिः वर्षेः सदोत्थाय कृष्णद्वैपायनो मुनिः।  
महाभारतमाख्यानं कृतवानिदमुत्तमम्॥  

इस प्रकार महाभारत पहले 'जय', 'जय' से 'भारत' तथा 'भारत' से 'महाभारत' के रूप में प्रसिद्ध हुआ।

महाभारत 18 पर्वों में विभक्त है। ये पर्व इस प्रकार है - (1) आदि (2) सभा (3) वन (4) विराट (5) उद्योग (6) भीष्म (7) द्रोण (8) कर्ण (6) शल्य (10) सौप्तिक (11) स्त्री (12) शान्ति (13) अनुशासन (14) अश्वमेघ (15) आश्रमवासी (16) मौसल (17) महाप्रथानिक (18) स्वर्गारोहण | महाभारत के अन्त में 'हरिवंश' परिशिष्ट के रूप में जुड़ा है। हरिवंश में 1600 श्लोक हैं। इसमें भी तीन पर्व हैं - हरिवंश, विष्णु और भविष्य।

#### प्रश्न\- ज्योतिष तथा वास्तु शास्त्र का संक्षिप्त परिचय देते हुए दोनों शास्त्रों के परस्पर सम्बन्ध को स्पष्ट कीजिए।

**उत्तर-**

**ज्योतिषशास्त्र**

'ज्योतिष वेदाङ्ग को वेद पुरुष के नेत्रों के रूप में स्वीकारा गया है . ज्योतिषामयन चक्षुः। यज्ञ में सेलता के लिए अनुकूल तिथि, नक्षत्र, मास, ऋतु संवत्सर आदि का होना परम आवश्यक माना गया है। अतः ज्योतिष नामक वेदाङ्ग का विशिष्ट स्थान है। अनुकूल समय पर संपादित यज्ञ ही अभीष्टफल की प्राप्ति कराता है। समय की गणना ज्योतिषशास्त्र का मुख्य अंग है। यह गणना गणित द्वारा ही हो सकती है। अतः कहा गया है कि जिस प्रकार मयूरों की शिखा तथा सर्पों की मणियाँ सर्वश्रेष्ठ होती हैं, उसी प्रकार सभी वेदाङ्ग शास्त्रों में गणित अथवा ज्योतिष सर्वोपरि है -  
**"यथा शिक्षा मयूराणां, नगानां मणयोयथा।  
तद् वद् वेदाङ्गशास्त्राणां, गणितं मूर्ध्नि संस्थितम्॥'**

आजकल वेदाङ्ग ज्योतिष नामक एक ही ग्रन्थ प्राप्त होता है, इसके दो प्रतिनिधि ग्रन्थ उपलब्ध होते हैं \- 'आर्च ज्योतिष' जिसका सम्बन्ध ऋग्वेद से है और 'यजुष ज्योतिष' जिसका सम्बन्ध यजुर्वेद से है। पहले में 36 और दूसरे में 43 पद्य हैं। इनमें वैदिक काल की ज्योतिष उपलब्धियों का वर्णन है। इसमें 12 राशियों का वर्णन कहीं भी नहीं दिया गया है। इसमें 27 नक्षत्रों, सूर्य, चन्द्रमा आदि ग्रहों पर विचार किया गया है। इसमें नक्षत्रों के आधार पर ही सूर्य और चन्द्रमा की स्थिति का वर्णन है। इसमें नक्षत्रों की गणना सम्बन्धी नियम भी दिये गये हैं और सौर व चन्द्रमासों की गणना की गई है। यज्ञ सम्बन्धी कार्यों के लिए चन्द्रमास ही मुख्य माना गया है। इस वेदाङ्ग ज्योतिष के कर्त्ता 'आचार्य लगध है।

**वास्तुशास्त्र**

संस्कृत में कहा गया है कि 'गृहस्थस्य क्रियास्सर्वा न सिद्धयन्ति गृहं विना'। वास्तुशास्त्र घर, प्रसाद, भवन अथवा मन्दिर निर्माण करने का प्राचीन भारतीय विज्ञान है जिसे आधुनिक समय के विज्ञान आर्किटेक्चर का प्राचीन स्वरूप माना जा सकता है। जीवन में जिन वस्तुओं का हमारे दैनिक जीवन में उपयोग होता है उन वस्तुओ को किस प्रकार से रखा जाए, वह ही वास्तु है। वस्तु शब्द से वास्तु का निर्माण हुआ है

अन्य शब्दों में कहा जा सकता है भवनों के विन्यास आकल्पन और रचना की तथा परिवर्तनशील समय, तकनीक और रुचि के अनुसार मानव की आवश्यकताओं को सन्तुष्ट करने योग्य सभी प्रकार के स्थानों के तर्कसंगत एवं बुद्धिसंगत निर्माण की कला, विज्ञान तथा तकनीक का समिश्रण वास्तुकला की परिभाषा में आता है। इसके अतिरिक्त वास्तुकला ललित कला की वह शाखा रही है जिसका उद्देश्य औद्योगिकी का सहयोग लेते हुए उपयोगिता की दृष्टि से उत्तम भवन निर्माण करना है, जिनके पर्यावरण सुसंस्कृत एवं कलात्मक रुचि के लिए अत्यन्त प्रिय सौंदर्य भावना के पोषक तथा आनन्दकर एवं आनन्दवर्धक हों। प्रकृति, बुद्धि एवं रुचि द्वारा निर्धारित और नियमित कतिपय सिद्धान्तों और अनुपातों के अनुसार रचना करना इस कला का संबद्ध अग है। नक्शों और पिण्डों का ऐसा विन्यास करना और संरचना को अत्यन्त उपयुक्त ढंग से समृद्ध करना, जिससे अधिकतम सुविधाओं के साथ रोचकता, सौन्दर्य, महानता, एकता और शक्ति की सृष्टि हो, यही वास्तुकौशल है। इतिहास में वास्तुकृतियाँ महत्वपूर्ण तब होती हैं, जब उनमें किसी अंश तक सभ्यता, समृद्धि और विलासिता आ जाती है और उनमें जाति के गर्व, प्रतिष्ठा, महात्वाकाँक्षा और आध्यात्मिकता की प्रकृति पूर्णतया अभिव्यक्त होती है।

**ज्योतिषशास्त्र तथा वास्तुशास्त्र का सम्बन्ध**

वास्तुशास्त्र और ज्योतिषशास्त्र में सम्बन्ध बहुत गहरा और अटूट है। असल में वास्तुशास्त्र, प्रकृति के साथ सामञ्जस्य बैठाकर उसमें व्याप्त ऊर्जा से लाभ उठाने की एक कला है। ज्योतिषशास्त्र जन्मकुंडली पर आधारित विज्ञान है। कुंडली में लग्न अर्थात् प्रथम भाव को पूर्व दिशा माना गया है, जिसका स्वामी सूर्य ग्रह होता है। वास्तुशास्त्र एवं ज्योतिषशास्त्र दोनों एक-दूसरे से सम्बन्धित हैं। दोनों को एक-दूसरे का पूरक भी कहा जा सकता है। वास्तु विद्या ज्योतिष विद्या का एक भाग है। दोनों का उद्देश्य मानव जीवन को सुखमय बनाना है। वास्तुशास्त्र के द्वारा वातावरण में उपस्थित ऊर्जा को संतुलित रूप में प्राप्त कर, जीवन में उन्नति, सफलता और अधिक से अधिक सकारात्मक ऊर्जा शक्ति प्राप्त करना है। जबकि बिना ज्योतिष ज्ञान के वास्तुशास्त्र अधूरा है। एक अच्छे वास्तुशास्त्री को कदम-कदम पर ज्योतिष की आवश्यकता महसूस होती है। वास्तुशास्त्र में प्रत्येक दिशा को एक ग्रह से जोड़ा गया है। प्रत्येक ग्रह के गुण, धर्म व स्वभाव का ज्ञान आवश्यक हो जाता है। वास्तु प्राप्ति के लिए अनुष्ठान, भूमि पूजन, नीव खनन, कुआँ खनन, शिलान्यास, द्वार स्थापन व गृह प्रवेश आदि के मुहूर्त व शुभाशुभ ज्ञान के लिए ज्योतिषशास्त्र का ज्ञान आवश्यक हो जाता है।

जन्मपत्री द्वारा निर्धारित प्रारब्ध और संचित कर्मों के फल को हमें भुगतना ही होगा। अनुकूल वास्तु के द्वारा हम अपनी कठिनाईयों को कम अवश्य कर सकते हैं. परन्तु समाप्त नहीं कर सकते। वास्तु और ज्योतिष एक-दूसरे के पूरक हो सकते हैं। जीवन के घटनाक्रम में आने वाले संकटों के निवारण के लिए यदि वास्तु के साथ-साथ ज्योतिषीय पहलू पर भी विचार कर लिया जाए तो हल ढूँढना आसान हो सकता है।

#### प्रश्न\- महाभारत के रचयिता का संक्षिप्त परिचय देकर रचनाकाल बतलाइये।

**उत्तर-**

महाभारत के रचयिता \- भारतीय विद्वानों के अनुसार 'महाभारत' विशाल ग्रन्थ के प्रणेता वेदव्यास है। इनकी माता का नाम सत्यक्ती था। वेदों का विस्तार करने के कारण ही इनका नाम वेदव्यास पडा।

महाभारत का रचनाकाल 445 ई0 के शिलालेख में महाभारत का उल्लेख इस प्रकार प्राप्त होता है - 'शतसाहसस्रमा संहितायां वेदव्यासेनोक्तम। इससे यह प्रतीत होता है कि महाभारत का अस्तित्व कम से कम 200 में 'भारत' तथा 'महाभारत' दोनों का पृथक-पृथक वर्णन किया गया है।

"सुमन्तु जैमिनि वैशम्पायन पैलसूत्र-  
भाष्य भारत महाभारत धर्माचार्याः '

बौधायन गृहसूत्र में विष्णु सहस्रनाम का स्पष्ट उल्लेख तथा भगवद्गीता का एक श्लोक प्रमाण के रूप में उदधृत किया गया है। इन सब उद्धरणों से यह सिद्ध होता है कि महाभारत की रचना गृहसूत्रों से पूर्व हो चुकी होगी। इन गृहसूत्रों का समय लगभग ई. पू. 400 वर्ष है। अतएव महाभारत की रचना 400 ई0 पूर्व के पश्चात् नहीं हो सकती। पं0 बलदेव उपाध्याय के अनुसार मूल महाभारत की रचना 400 ई. पू. से लगभग दो सौ वर्ष की हुई होगी।

#### प्रश्न\- महाकवि भारवि के व्यक्तित्व एवं कर्त्तव्य पर प्रकाश डालिए।

**उत्तर-**

महाकवि भारवि सस्कृत साहित्य के सर्वाधिक प्रतिष्ठा प्राप्त कवि है। महाकवि भारवि महाकवि कालिदास से प्रभावित है। उसी प्रकार उनका प्रभाव माघ पर भी पड़ा है। इससे ये दोनों के मध्यवर्ती ठहरते हैं। इनके समय के संदर्भ में ऐहोल के 634 ई0 के शिलालेख के द्वारा पर्याप्त प्रकाश पड़ता है। इस शिलालेख में भारवि का श्लोक है।

"येनायोजि ने वेश्म स्थिरअर्थविधौ विवेकिना जिनवेश्य।  
स विजयतां रविकीर्तिः कविताश्रिय श्रीकालिदासमारविक्रीतिः

इससे स्पष्ट है कि महाकवि भारवि का स्थितिकाल 634 ई0 के पूर्व का है और उस समय तक वे दक्षिण भारत में पर्याप्त प्रसिद्ध हो गये थे। वामन एवं जयादित्य ने काशि कावृत्ति में भारवि के किरातुर्जुनीयम् से उद्धरण दिया है।

काशिकावृत्ति का रचनाकाल 650 के आस-पास है। अतएव भारवि का समय छठी शताब्दी के उत्तरार्द्ध में ठहरता है।

**कर्त्तव्य -** महाकवि भारवि की एक मात्र रचना किरातार्जुनीयम् ही उनकी कीर्तिलता को बिखेर रही है। इसमें 18 सर्ग हैं तथा यह काव्यशास्त्रीय महाकाव्योचित गुणों से युक्त है।

**भारवि का काव्यकाल -** महाकवि भारवि संस्कृत साहित्य में नवीनतम् काव्यशैली के प्रवर्तक माने जाते है। उन्होंने काव्य शैली के सम्बन्ध में लिखा है -

"स्फुटता न पदैरपाकृति न च न स्वीकृतमर्यगौरवम्।  
रचिता पृथगर्थता गिरां न च सामर्थ्यमपोहितं क्वचित्॥

#### प्रश्न\- महाकवि हर्ष का परिचय लिखिए।

**उत्तर-**

सुप्रसिद्ध सम्राट् हर्षवर्धन भारत के प्रतिष्ठित नाटककार है। इनका राज्यकाल (606-648) तक माना जाता है। इन्होंने तीन नाट्यग्रन्थों की रचना की है। इनके नाटक है- प्रियदर्शिनी, रत्नावली और नागानन्द। इन सभी ग्रन्थों की प्रस्तावना में सम्राट अशोक का वर्णन किया गया है। इससे विद्वानों को यह शंका उत्पन्न हो जाती है कि इन ग्रन्थों की रचना इन्होंने स्वयं न करके किसी आश्रित कवि से करायी है और इनका प्रचार अपने नाम से कराया है।

सम्राट हर्ष एक कवि भी थे। जहाँ साहित्य के सुप्रसिद्ध लेखक बाणभट्ट ने उनकी काव्य चातुर्य की प्रशंसा अपने हर्षचरित में की है। जयदेव ने उन्हें 'कविताकामिनी का हर्ष कहा है। सोड़ढल में हर्ष को 'श्री हर्ष' की उपाधि से अलंकृत किया है। अतएव यह निश्चित रूप से सिद्ध पो पाता है कि उपयुक्त तीनों नाटको की रचना श्रीधर्य की लेखनी से ही हुई है।

रचना के अनुसार 'प्रियदर्शिना' इनकी प्रथम कृति है इनकी दो रचनाओं पर दृष्टिपात करने पर यह प्रतीत होता है कि इस नाटक में इनकी काव्य कला का परिष्कार अच्छा हुआ है। इनकी अन्तिम कृति 'नागानन्द रत्नावली' की भाँति परिमार्जित नहीं है किन्तु इसमें हर्ष के उत्तरार्द्ध पविन तथा बौद्ध के आदर्शो का निरूपण है इसलिए इस कृति को हर्ष की अन्तिम रचना माना जाता है।

#### प्रश्न\- महाकवि भारवि की भाषा शैली अलंकार एवं छन्दों योजना पर प्रकाश डालिए।

**उत्तर-**

**भाषा शैली \-** महाकवि भारवि नवीन काव्य शैली के उद्भावक माने जाते हैं वे कवि के साथ ही साथ प्रकाण्ड पंडित भी थे। यही कारण है कि उनकी भाषा में काव्यगत विशेषताओं के साथ ही पाण्डित्य प्रदर्शन की प्रवृत्ति पाई जाती है। उनकी भाषा सुस्पष्टार्य प्रकाशिका है। 

**अलंकार और छन्द \-** भारवि के महाकाव्यों में अलंकारों की सुन्दर योजना है। शब्दालंकार तथा अर्थालंकार दोनों का यथास्थान प्रयोग मिलता है। शब्दालंकारों में अनुप्रास, यमक, श्लेष एवं चित्र अलंकारों का समुचित प्रयोग हुआ है। एक श्लेष के प्रत्येक चरण में उन्होंने एक ही व्यञ्जन का प्रयोग किया है

"न नोननुन्नो नुन्नोनो नान नानानना ननु।  
नुन्नोऽनुन्नो ननुन्नेनो नानेना नुन्ननुन्ननुन्॥

अर्थालंकारों में उपमा उत्प्रेक्षा, रूपक, निदर्शना, समासोक्ति, अर्थान्तरन्यास तथा व्यतिरेक आदि उनके प्रिय अलंकार है।

वंशस्थ, उपजाति, द्रुतविलम्बित, पुष्पिताग्रा, वसन्ततिलका आदि उनके अत्यन्त प्रिय छन्द है। किन्तु वंशस्थ सर्वाधिक प्रिय छन्द है। उनके वंशस्थ की प्रशंसा में क्षेमेन्द्र ने लिखा है -

वृत्तच्छत्रस्य सा काऽपि वंशस्थस्य विचित्रता।  
प्रतिभा भारवेर्थैन सच्छायेनाधिकीकृता॥

#### प्रश्न\- 'भारवेर्थगौरवम्' की समीक्षा कीजिए।

उत्तर-

महाकवि कालिदास उपमा के लिए सिद्धहस्त हैं तथा महाकवि भारवि अर्थगौरव के लिए। अल्प शब्दावली द्वारा विस्तृत भावों को व्यक्त करने की क्षमता भारवि के काव्य में सहज ही प्राप्त होती है किसी महाकवि द्वारा प्रस्तुत 'भारवेर्थगौरवम्' उक्ति महाकवि भारवि के काव्य में पूर्णरूप से चरितार्थ होती है। महाकवि भारवि स्वतः अपनी कविता की विशेषता व्यक्त करते हैं -

पारिणामसुखे गरीयसी व्यथकेऽस्मिन् वचसि क्षतोजसाम्।  
अतिवीरऋयवतीव भेषजे लहुरल्पीयसि दृश्ते गुणाः।।

अर्थात् अल्प शब्दों में अर्थ बहुता को ही अर्थ गौरव कहा जाता है। कवि की कविता परिणाम में सुखदायक होती है। अल्प औषधि भयंकर रोगों के विनाश की क्षमता रखकर अपने गुणों को प्रदर्शित करती है। उसी प्रकार भारवि की कविता क्षतौज बाणों के लिए परिणामदायक सुखपूर्ण है।

अर्थ गौरव से परिपूर्ण निम्न श्लोकों का अवलोकन करें.

सहसा विदधीत न क्रियामविवेकः परमापदां पदम्।  
वृणते हि विमृश्यकारिणं गुणलुब्धाः स्वयमेव सम्पक्षः॥

अर्थात् अकस्मात् अविवेक वश कोई भी कार्य नहीं करना चाहिए क्योंकि अविवेक ही आपत्ति का कारण है। सम्पत्तियों एवं वैभव विवेकशील मानव को स्वतः प्राप्त हो जाते हैं। इसकी सार्थकता एव गभीरता को भी अस्वीकार नहीं कर सकता।

राजनैतिक सत्य का उद्घाटन करते हुए कवि ने प्रस्तुत किया है -

"व्रजन्ति ते मूढधियः पराभवं भवत्ति मायाविषु ये न मायिनः।  
प्रविश्य हि धनन्ति शठास्त धाविधान संवृत्तंगान् निशिता इवेषकः।।

अर्थात् जो व्यक्ति दुष्ट के साथ दुष्टता का व्यवहार नहीं करते वे पराभव को प्राप्त होते हैं जैसे कवच रहित शरीर में बाण सहज ही प्रवेश कर विनाश का कारण बन जाता है।

  

#### प्रश्न\- रामायण के रचयिता कौन थे तथा उन्होंने इसकी रचना क्यों की?

**उत्तर-**

रामायण के रचयिता महर्षि वाल्मीकि हैं। रामायण संस्कृत साहित्य का आदिकाव्य है और महर्षि वाल्मीकि आदि कवि हैं।

कहा जाता है कि एक समय महर्षि वाल्मीकि तमसा नदी के तट पर स्नान करने के लिए जा रहे थे। रास्ते में उन्होंने क्रौञ्च पक्षी के जोड़े में से एक को बहेलिए के द्वारा विद्ध होकर विलाप करते हुए देखा। उसके करुण विलाप को सुनकर उनके मुख से सहसा वाणी श्लोक रूप में परिणत होकर निकली कि "हे निषाद ! तुम सदा के लिए प्रतिष्ठा को मत प्राप्त करो क्योंकि तुमने काम से मोहित कौञ्चः पक्षी के जोड़े में से एक को मारा है।

मा निषाद ! प्रतिष्ठांत्वमगमः शाश्वती समाः।  
यत्क्रौञ्चमिथुनादेकमवधीः काममोहितम्॥

वाल्मीकि की इस स्वयं उद्धत श्लोकबद्ध वाणी को सुनकर ब्रह्मा जी स्वयं उपस्थित हुए और उन्होंने इसी छन्द में रामचरित लिखने के लिए उनसे कहा। तब ब्रह्मा जी की प्रेरणा पाकर महर्षि वाल्मीकि ने रामायण की रचना की।

#### प्रश्न\- रामायण का मुख्य रस क्या है?

**उत्तर-**

रामायण का प्रमुख रस 'करुण' है क्योकि रामायण का प्रारम्भ करुण रस से होता है और सीता का पृथ्वी में अन्तर्ध्यान होने के दृश्य से उसका अन्त भी 'करुण' से होता है। आनन्दवर्धन ने तो स्पष्ट रूप से 'करुण' को रामायण का मुख्य रस कहा है

"रामायणे हि करुणो रसः स्वयमादिकविना सूचितः 'शोकः श्लोकत्वमागतः' इत्येवंवादिना। निव्यूढ़ेश्च स एवं सीतात्यन्त वियोगपर्यन्तमेव स्वप्रबन्धमुपरचयता।'

वियोग से संतप्त क्रौञ्ची के करुण विलाप को सुनकर महाकवि वाल्मीकि का हृदय द्रवित हो गया और उनका शोक ही श्लोक बन गया। तभी से लोग इसको काव्य की आत्मा मानने लगे हैं। भवभूति ने करुण रस को ही प्रमुख रस माना है। आनन्दवर्धन का यह कथन सत्य है

काव्यस्यात्मा भ एवार्थस्तथा चादिकवेः पुरा।  
क्रौञ्चद्वन्द्ववियोगोत्थः शोकः श्लोकत्वमागतः॥

श्रृंगार, वीर आदि तो रामायण के अंगभूत रस है।

#### प्रश्न\- वाल्मीकि रामायण में कितने काण्ड हैं? प्रत्येक काण्ड का संक्षिप्त परिचय दीजिए।

**`उत्तर-`**

रामायण की रचना संहिता एवं ब्राह्मण काल के बाद तथा बौद्ध काल से पूर्व अर्थात् 500 ई.पू. ही मानी जाती है। इसमें 7 काण्ड, 645 सर्ग तथा 24000 श्लोक हैं। प्रस्तुत है प्रत्येक काण्ड का संक्षिप्त परिचय

**1\. बालकाण्ड -** 77 सर्ग- राम बचपन, कौमार्य, विश्वामित्र के साथ वन जाकर उनके यज्ञ की रक्षा और राक्षसों का वध तथा जनकतया सीता के साथ पाणिग्रहण वर्णित है। गडावतरण त्रिशंकु।

**2\. अयोध्याकाण्ड -** 116 सर्ग-अयोध्या के राज-प्रसाद की घटनायें, राम के राज्याभिषेक की तैयारी कैकेयी वरदान, राम का वन गमन, दशरथ देहावसान, भरत का राम को वापस लाने असफल प्रयास। चित्रकूट की महत्ता, प्रयाग में भरतद्वाज का राम का अतिथ्य। सीता को अनुसूया द्वारा पतिव्रत धर्म का उपदेश। दण्डकारण्य में प्रवेश।

**3\. अरण्यकाण्ड -** 65 सर्ग-राम का दण्डकारण्ड में निवास, विरोध आदि, पञ्चवटी में रहना, शूर्पणखा से भेंट खर-दूषण तथा 14000 राक्षसों का वध, सीताहरण. राम का करुण-कन्दन। सभी ऋषियों का वर्णन, हेमन्त ऋतु का वर्णन, राम का बन्ध से भेंट तथा उनके द्वारा सुग्रीव से मैत्री प्रस्ताव।

**4\. किष्किन्धाकाण्ड -** 67 सर्ग-सबसे छोटा काण्ड है, राम सुग्रीव से मित्रता तथा बालि वध, हनुमान एवं अन्य वानरों सहित सीता जी खोज में निकलना, शबरी मिलन, वर्षा ऋतु, प्रसवण पर्वत पर चातुर्मासयापन, सम्पाती कथा।

**5\. सुन्दरकाण्ड -** 66 सर्ग-लंका द्वीप तथा रावण के भव्य प्रसाद का वर्णन, हनुमान द्वारा सीता को सन्त्वना, सीता विषयक शुभ समाचार सहित वापस लौट आना वर्णित है।

**6\. युद्ध काण्ड अथवा लंका काण्ड -** 128 सर्ग -सबसे बड़ा काण्ड है, सेतु निर्माण, विभीषण से मित्रता, कुम्भकरण सहित रावण के समस्त पुत्रों का वध एवं रावण पर विजय प्राप्त कर सीता को पुन प्राप्त करना आदि का वर्णन है।

**7\. उत्तरकाण्ड -** 111 सर्ग-राम-सीता का अयोध्या में निवास, राम का राज्याभिषेक, सीता के विषय में जनापवाद, राम द्वारा सीता का परित्याग, वाल्मीकि आश्रम में लव-कुश का जन्म आदि घटनाएँ।

#### प्रश्न\- "रामायण एक आर्दश काव्य है।' इस कथन से आप कहाँ तक सहमत हैं?

**उत्तर-**

'रामायण' एक आदर्श काव्य है, इसमें सर्वत्र ही आदर्श झलकता है। इस आदि काव्य में महर्षि वाल्मीकि ने आदर्श गुणों से विशिष्ट राम का चरित चित्रित किया है। इस आदिकाव्य में आदर्श पिता, आदर्श माता, आदर्श भाई, आदर्श पत्नी, आदर्श सेवक, आदर्श मित्र आदि अनेक आदर्शों का चित्रण सर्वत्र दृष्टिगोचर होता है। इसके अतिरिक्त रामायण में पति-भक्ति, पतिव्रता-धर्म, पति धर्म, सेवक-धर्म, भ्रत धर्म तथा भारतीय संस्कृति और सभ्यता सर्वत्र दिखलाई देती है। मर्यादापुरुषोत्तम राम के आदर्श गुणों का चित्रण हमारे लिए सर्वोत्तम निदर्शन है। रामायण में ही सुन्दरकाण्ड की प्रशंसा में कहा गया है -

सुन्दरे सुन्दरो रामः सुन्दरे सुन्दरः कपिः।  
सुन्दरे सुन्दरी सीता सुन्दरे किन सुन्दरम्॥

इस प्रकार मानव जीवन के चारों वर्णों चारों आश्रमों के आदर्शों का एक जगह सुव्यवस्थित स्वरूप यदि कहीं उपलब्ध है तो वह 'वाल्मीकि रामायण' में मिल सकता है।

#### प्रश्न\- क्या महाभारत काव्य है?

**उत्तर-**

महाभारत एक आर्षकाव्य' है। तत्कालीन काव्य-परिभाषा के अनुसार महाभारत को महाकाव्य भी कहा जा सकता है। उस समय 'शुभ शब्दों तथा देवताओं एवं मानुषों के समयों से अलंकृत और विविध छन्दों में निर्मित काव्य विद्वानों को प्रिय होता था'

अलंकृततं शुभैः शब्दैः समयैर्दिव्यमानुषैः।  
छन्दोवृत्तैश्च विविधैरन्वितं विदुषां प्रियम्॥

उपर्युक्त मान्यता के अनुसार महाभारत काव्य कहा जा सकता है। तद्नुसार 'महाभारत' एक चरित-काव्य है, क्योंकि अधिकांश रूप में इसमें देवताओं एवं महापुरुषों का चरित्र वर्णित है और यह ग्रन्थ काव्य-सौन्दर्य से परिपूर्ण है।

#### प्रश्न\- 'योग' के शाब्दिक अर्थ को स्पष्ट करते हुए, योग सम्बन्धी प्राचीन परिभाषाओं पर प्रकाश डालिए।

**उत्तर-**

'योग' शब्द युज् धातु में घमञ प्रत्यय लगाकर बना है। योग एक आध्यात्मिक प्रक्रिया है जिसमें शरीर, मन और आत्मा को एक साथ लाने (योग) का काम होता है। यह शब्द प्रक्रिया और धारणा \- हिन्दू धर्म, जैन पन्थ और बौद्ध पन्थ में ध्यान प्रक्रिया से सम्बन्धित है। योग शब्द भारत से बौद्ध पन्थ के साथ चीन, जापान, तिब्बत, दक्षिण पूर्व एशिया और श्रीलंका में भी फैल गया है और इस समय सारे सभ्य जगत् में लोग इससे परिचित हैं। प्रसिद्धि के बाद पहली बार 21 जून 2015 को योग 'विश्व योग दिवस' के रूप में मनाया गया।

**परिभाषायें \-** कुछ प्रमुख परिभाषायें इस प्रकार हैं -

**1\. पातञ्जल योग दर्शन** के अनुसार \- "**योगश्चित्तवृत्तिनिरोधः**।' योग चित्त की वृत्तियों का निरोध है।

**2\. सांख्यदर्शन** के अनुसार "**पुरुषकृत्योर्वियोगेपियोग इत्यमिधीयते**।" पुरुष एवं प्रकृति के प्रार्थक्य को स्थापित कर पुरुष का स्व स्वरूप में अवस्थित होना ही योग है।

**3\. विष्णुपुराण** के अनुसार "**योगः संयोग इत्युक्तः जीवात्म परमात्मने**' जीवात्मा तथा परमात्मा का पूर्णतया मिलन ही योग है।

**4\. भगवद्गीता** के अनुसार \- "**सिद्धासिद्धयो समोभूत्वा समत्वं योग उच्चते**" सुख-दुःख, लाभ-हानि, मित्र-शत्रु, शीत-उष्ण आदि द्वन्दों में सर्वत्र समभाव रखना योग है। "**तस्मादयोगाययुज्यस्व योगः कर्मसु कौशलम्**' कर्तव्य कर्म बन्धक न हो, इसलिए निष्काम भावना से अनुप्रेरित होकर कर्तव्य करने का कौशल योग है।

**5\. जैन आचार्य हरिभद्र** के अनुसार \- "**मोक्खेण जोयणा सव्वों विधम्म बवहारो जोगो**" मोक्ष से जोड़ने वाले सभी व्यवहार योग हैं।

**6\. बौद्ध धर्म** के अनुसार \- "**कुशल चितैकग्ग्रता योगः**" कुशल चित्त की एकाग्रता योग है।

#### प्रश्न\- महाभारत का मुख्य रस क्या है?

**उत्तर-**

महाभारत का मुख्य रस शान्त रस है, क्योंकि इसका उद्देश्य भौतिक जीवन की निःसारता बतलाकर मानव को मोक्ष के लिए प्रेरित करना है। वीर रस आदि इसके अंगभूत रस है। आनन्दवर्धन ने तो स्पष्ट रूप से कहा है कि **महाभारत का मुख्य रस शान्त रस** है।

#### प्रश्न\- क्या महाभारत विश्वसाहित्य का विशालतम ग्रन्थ है?

**उत्तर-**

महाभारत विश्व का विशालतम ग्रन्थ है। इसमें जो कुछ है वह अन्यत्र है और इसमें जो नहीं है, वह कहीं है। यह ग्रन्थ प्राचीन राजनीति का भण्डार है, भारतीय सभ्यता एवं संस्कृति का आगार है, जीवन\- दर्शन का भव्य प्रसाद है, कथाओं एवं आख्यानों का विशाल भण्डार है, परवर्ती कवियों के लिए यह उपजीव्य-ग्रन्थ है. आचार एवं लोक-व्यवहार के नियमों का सुन्दर समन्वय है. यही कारण है कि महाभारत की कहानियाँ जन-जन को ज्ञात हैं। महाभारत अपने युग की साहित्यिक एवं सांस्कृतिक निधि है।

#### प्रश्न\- 'वृहत्त्रयी' से आप क्या समझते हैं?

**उत्तर-**

संस्कृत साहित्य में भारविकृत **किरातार्जुनीय**, माघकृत **शिशुपाल वध** और श्रीहर्षकृत **नैषधचरित** को 'बृहत्त्रयी' के अन्तर्गत माना जाता है। वृहत्त्रयी महाकाव्यों में किरातार्जुनीयम् की गणना सर्वप्रथम की जाती है।

#### प्रश्न\- भारवि का 'आतपत्र भारवि' नाम क्यों पड़ा?

**उत्तर-**

महाकवि भारवि ने निम्नलिखित श्लोक में पराग की सुवर्णमय छत्र से उपमा दी है -  
उत्फुल्लस्थलनलिनीवनादमुष्मा  
दुद्धूतः सरसिजसम्भवः परागः।  
वात्याभिर्वियति विवर्तितः समन्ता  
दाधन्ते कनकमयातपत्रलक्ष्मीम्।।  
विकसित स्थल कमलिनी के इस वन में बवंडर द्वारा उडाये गये कमल के पराग के आकाश में मण्डलाकार फैल जाने पर वह सुवर्णसूत्र से निर्मित आतपत्र (छाते) की शोभा का अनुकरण करता है।"

यहाँ पर आकाश में व्याप्त पद्यपराग की सुवर्ण के छाते के रूप में कल्पना अत्यन्त मौलिक एवं विशेष रमणीय है। इसी अद्भुत कल्पना के कारण महाकवि भारवि को 'आतपत्र भारवि' की उपाधि से विभूषित किया गया है।

#### प्रश्न\- 'शठे शाठ्यं समाचरेत्' तथा 'आर्जवं कुटिलेषु न नीति:' भारवि के इस विचार से आप कहाँ तक सहमत हैं?

**उत्तर-**

महाकवि भारवि का दृष्टिकोण है कि धूर्तों के साथ धूर्तता करनी चाहिए। जो व्यक्ति धूर्तों के साथ धूर्तता का व्यवहार नहीं करते हैं, वे पराजय को प्राप्त होते हैं। उनका कहना है कि कुटिल व्यक्तियों के साथ सरसता का व्यवहार नीति नहीं है। (आर्जवं कुटिलेषु न नीति )। वस्तुतः भारवि की यह नीति बिल्कुल सत्य है। राजा को चाहिए कि वह कुटिल व्यक्तियों के साथ सरलता का व्यवहार न करे। तभी राजा को सफलता मिल सकती है। भारवि कहते हैं \- (व्रजनित ते मूढधियः पराभवं भवन्ति मायाविषु ये न मायिन )।

#### प्रश्न\- 'महाकवि माघ चित्रकाव्य लिखने में सिद्धहस्त थे' इस कथन से आप कहाँ तक सहमत हैं?

**उत्तर-**  
अलंकृत, शैली के सभी कवि चित्रकाव्य लिखने में कुशल होते हैं, किन्तु अलंकृत शैली के प्रमुख कवि माघ चित्रकाव्य लिखने में पूर्ण सिद्धहस्त थे। उन्होंने अनेक चित्रालंकारों का हृदयहारी वर्णन किया है। इस श्लोक से उनके चित्रकाव्य की कुशलता का अनुमान लगाया जा सकता है। उन्होंने अपने महाकाव्य में ऐसे 10 श्लोक दिये हैं, जिनमें दो ही अक्षर प्रयुक्त हुये हैं। एक श्लोक ऐसा भी है जिसमें एक ही अक्षर 'द' का प्रयोग किया है।  
दाददो दुद्ददुद्दादी दाददो दूददीददोः।  
दुद्दादं दददे दुद्दे दादादददोडददः॥

#### प्रश्न\- 'महाकवि माघ भक्तकवि है' इस कथन से आप कहाँ तक सहमत हैं?

**उत्तर-**

महाकवि माघ ने भगवान श्री कृष्ण के चरित्र का गुणगान करने के लिए शिशुपाल महाकाव्य की रचना की है। माघ ने नवधा भक्ति के अन्तर्गत श्रवण और कीर्तन का विशेष रूप से वर्णन किया है। उन्होंने भगवान् के सगुण और निर्गुण दोनों रूपों का वर्णन किया है। निर्गुण रूप का वर्णन शिशुपालवध के प्रथम सर्ग के 33वें श्लोक में हुआ है।

#### प्रश्न\- श्री हर्ष कौन थे?

**उत्तर-**

संस्कृत साहित्य में 'वृहत्त्रयी' के महाकाव्यों में 'नैषधीयचरित' सर्वश्रेष्ठ महाकाव्य है और 'नैषधीय चरित के रचयिता श्रीहर्ष अलंकृत-शैली के सर्वश्रेष्ठ कवि हैं। श्री हर्ष केवल कवि ही नहीं अपितु सर्वशास्त्राचार्य और उच्चकोटि के दार्शनिक थे।

#### प्रश्न\- श्री हर्ष की रचनाओं का परिचय दीजिए।

**उत्तर-**

**1\. खण्डनखण्डखाड -** यह वेदान्त-शास्त्र है।  
**2\. नैषधीयचरित** \- महाकाव्य है।  
**3\. नवसाहसांकचरितचम्पू -** चम्पू काव्य है।  
**4\. स्थैर्य-विचारण-प्रकरण।  
5\. विजय- प्रशस्ति**।  
**6\. गौडोर्वीकुलप्रशास्ति।  
7\. अर्णववर्णन।**  
**8\. छिन्दप्रशस्ति।**  
****9\. शिवशक्तिसिद्धि।****  

#### प्रश्न\- 'श्री हर्ष कवि से बढ़कर दार्शनिक थे।' इस कथन से आप कहाँ तक सहमत हैं?

**उत्तर-**

महाकवि श्री हर्ष दर्शनशास्त्र के उच्चकोटि के विद्वान थे। उन्होंने वेदान्त\-दर्शन का 'खण्डन\- खण्ड खाद्य' नामक उत्तम ग्रन्थ लिखा है। अद्वैत वेदान्ती होने के कारण उन्होंने अन्य दार्शनिकों की बड़ी खिल्ली उड़ाई है। नैषध का सत्रहवाँ सर्ग दार्शनिकता से ओत-प्रोत है। इसमें चावार्क मत का खण्डन बड़ी प्रौढ़ता से किया गया है। यह सर्ग दर्शन का स्वतन्त्र लघु-ग्रन्थ प्रतीत होता है। श्री हर्ष ने न्याय-दर्शन के 'मुक्ति (मोक्ष) सिद्धान्त का उपहास करते हुए उसके रचयिता गौतम को 'गौतम' (पक्का बैल) कहा है। उन्होंने अन्धकार निरूपक वैशेषिक दर्शन को औलूकदर्शन और उसके प्रवर्त्तक को उलूक (उल्लू) कहा है।  
'औलूकमाहुः खलु दर्शनं तत्क्षमं तमस्तत्वनिरूपणाय'

इस प्रकार श्री हर्ष ने अपने महाकाव्य में मीमासा, सांख्य-योग, न्याय-वैशेषिक, वेदान्त आदि दर्शनों के सम्बन्ध में विवेचन और खण्डन-मण्डल किया है। वस्तुतः नैषध महाकाव्य में प्रायः सभी दर्शनों के सिद्धान्तों का उल्लेख हुआ है। कभी-कभी तो ऐसा प्रतीत होता है कि श्री हर्ष दर्शन का ग्रन्थ लिख रहे हैं।

#### प्रश्न\- 'आयुर्वेद' पर एक विस्तृत निबन्ध लिखिए।

अथवा  
**'आयुर्वेद' का शाब्दिक अर्थ स्पष्ट करते हुए, इसके प्राचीन आचार्यों एवं उनके ग्रन्थों पर प्रकाश डालिए।**

**उत्तर-**

आयुः+वेद = आयुर्वेद, ऋग्वेद के एक उपवेद के रूप में जाना जाता है। विश्व की प्राचीनतम चिकित्सा प्रणालियों में से एक है। यह विज्ञान, कला और दर्शन का मिश्रण है। 'आयुर्वेद' नाम का अर्थ है, 'जीवन से सम्बन्धित ज्ञान। आयुर्वेद, भारतीय आयुर्विज्ञान है। आयुर्विज्ञान, विज्ञान की वह शाखा है जिसका सम्बन्ध मानव शरीर को निरोग रखने, रोग हो जाने पर रोग से मुक्त करने अथवा उसका शमन करने तथा आयु बढ़ाने से है।

हिताहितं सुखं दुःखमायुस्तस्य हिताहितम्।  
मानं च तच्च यत्रोक्तमायुर्वेदः स उच्यते॥  
(चरक संहिता 1/40)

आयुर्वेद के ग्रन्थ तीन दोषों (त्रिदोष वात, पित्त, कफ) के असन्तुलन को रोग का कारण मानते हैं और समदोष की स्थिति को आरोग्य। आयुर्वेद को त्रिस्कन्ध (तीन कन्धों वाला) भी कहा जाता है, ये तीन स्कन्ध हैं \- हेतु, लिंग और औषध। इसी प्रकार सम्पूर्ण आयुर्वेदिक चिकित्सा के आठ अंग माने गये हैं \- कार्यचिकित्सा, शल्यतन्त्र, शालक्यतन्त्र, कौमारभृत्य, अगदतन्त्र भूत विद्या, रसायनतन्त्र और वाजीकरण।

विभिन्न संहिताओं, ऐतिहासिक ग्रन्थों, संस्कृत के ग्रन्थों में आयुर्वेदिक परम्परा या वैदिक ऋषि परम्परा द्वारा आयुर्वेद की उत्पत्ति का विवरण उपलब्ध है, जिसके अनुसार आयुर्वेद के सबसे पहले उपदेशक ब्रह्मा थे, वहाँ से आयुर्वेद की परम्परा का आरम्भ हुआ। ब्रह्मा जी ने सर्वप्रथम आयुर्वेद का ज्ञान दक्ष प्रजापति को दिया। दक्ष प्रजापति से ये ज्ञान अश्विनी कुमार को मिला। अश्विनी कुमारों से यह ज्ञान देवराज इन्द्र ने लिया। इन्द्र ने आयुर्वेद का ज्ञान ऋषि भारद्वाज को दिया। भारद्वाज ने ऋषि परिषदकरी को और परिषदकरी ने अत्रि मुनि को दिया। अश्रि ने इस आयुर्वेद की परम्परा को अपने शिष्य व पुत्र आत्रेय को ज्ञान दिया। आत्रेय ने आयुर्वेद के ज्ञान से आगे छः शिष्यों को तैयार किया, उनमें से एक अग्निवेश थे। उसके बाद अग्निवेश के पारगामी बुद्धि रचित तंत्र की रचना हुई। अग्निवेश के तंत्र के बाद एक ऋषि आये जिन्हें हम चरक कहते हैं। चरक पारगामी बुद्धि के ऋषि थे, उन्होंने अग्निवेश तंत्र का परिमार्जन, पुनर्गठन किया। उन्होंने देखा की अग्निवेश तंत्र में क्या दूषित हुआ है और उसके लिए क्या किया जा सकता है, उन्होंने एक बहुत बड़ी क्रान्ति रूपक बात आरम्भ करी और चरक संहिता की रचना की। वह सहिता इतनी ख्यात हुई कि चरक को भारतीय चिकित्सा का जनक (Father of Indian Medicine) कहा जाता है।

आयुर्वेद के प्राचीन ग्रन्थ इस प्रकार हैं-

**1\. चरक संहिता -** 'चरक संहिता आचार्य चरक प्रणीत आयुर्वेद के सिद्धान्त का पूर्ण ग्रन्थ है। यह एक विशाल ग्रन्थ है जिसमें आयुर्वेदिक चिकित्साशास्त्र के विभिन्न पहलुओं का वर्णन किया गया है। चरक संहिता संस्कृत भाषा में है, इसके आठ (8) भाग हैं, 120 अध्याय हैं। 'चरक संहिता' में व्याधियों के उपचार तो बताए ही गए हैं, प्रसंगवश स्थान-स्थान पर दर्शन और अर्थशास्त्र के विषयों के भी उल्लेख है।

आचार्य चरक की शिक्षा तक्षशिला में हुयी थी। वे आयुर्वेद के ख्यातिप्राप्त विद्वान थे। चरक ने भ्रमण करके चिकित्सकों के साथ बैठकें की, विचार एकत्र किए और सिद्धांतों को प्रतिपादित किया।

**2\. सुश्रुत संहिता -** शल्य चिकित्सा (Surgery) के पितामह और 'सुश्रुत संहिता' के प्रणेता आचार्य सुश्रुत का जन्म छठी शताब्दी ईसा पूर्व में काशी में हुआ था। इन्होने धन्वन्तरि से शिक्षा प्राप्त की। सुश्रुत संहिता को भारतीय चिकित्सा पद्धति में विशेष स्थान प्राप्त है। सुश्रुत ने काशीपति दिवोदास से शल्य तंत्र का उपेदश प्राप्त किया था। इस ग्रन्थ में सर्जरी से जुड़े विभिन्न पहलुओं को विस्तार से बताया गया है। इस किताब के अनुसार सुश्रुत शल्य चिकित्सा के लिए 125 से अधिक स्वनिर्मित उपकरणों का उपयोग किया करते थे। जो चाकू, सुईयाँ, चिमटियाँ आदि की ही तरह थे जो इनके स्वयं के द्वारा खोजे गये थे। आपरेशन के 300 से अधिक तरीके व प्रक्रियाएँ ग्रन्थ में वर्णित है। कास्मेटिक सर्जरी, नेत्र चिकित्सा में मोतियाबिंद का ऑपरेशन करने में आचार्य सुश्रुत दक्ष थे। टूटी हड्डी का पता लगाकर जोडना, ऑपरेशन द्वारा प्रसव करवाना, काय चिकित्सा, बाल रोग, स्त्री रोग, मनोरोग आदि के सुश्रुत सिद्ध-हस्त चिकित्सक थे।

आचार्य सुश्रुत ने अपनी रचना में आठ प्रकार की शल्यक्रिया के बारे में वर्णन दिया है \- 1\. देद्, 2. भेद्य, 3. लेख्य, 4. वेध्य, 5. ऐष्य, 6. आहार्य, 7. विश्रव्य 6. सीव्य।

सुश्रुत चिकित्सा ग्रन्थ में इन्होने 24 प्रकार के स्वास्तिकों, 2 प्रकार के सदसों, 28 प्रकार की शलाकाओं तथा 20 प्रकार की नाड़ियों का विशेष रूप से विस्तृत वर्णन किया है। इस प्रकार आचार्य सुश्रुत को विश्व का प्रथम शल्य चिकित्सक कहा जाता है।

**3\. अष्टाङ्गहृदयम् -** 'अष्टाङ्गहृदयम्' आयुर्वेद का प्रसिद्ध ग्रन्थ है। इसके रचयिता आचार्य वाग्भट्ट हैं। इसका रचनाकाल 500 ई.पू. से 250 ई.पू. तक अनुमानित है। इस ग्रन्थ में औषधि और शल्यचिकित्सा दोनों का समावेश है। 'अष्टाङ्गहृदयम्' में आयुर्वेद के सम्पूर्ण विषय -कायचिकित्सा, शल्यचिकित्सा, शालक्य आदि आठों अंगो का वर्णन है। उन्होंने अपने ग्रन्थ के विषय में स्वयं ही कहा है कि. यह ग्रन्थ शरीर रूपी आयुर्वेद के हृदय के समान है। जैसे शरीर में हृदय की प्रधानता है उसी प्रकार आयुर्वेद जगत में इस ग्रन्थ की प्रधानता है। अपनी विशेषताओं के कारण यह ग्रन्थ अत्यन्त लोकप्रिय हुआ। 'अष्टाङ्गहृदयम्' में 6 खण्ड 120 अध्याय एवं कुल 7120 श्लोक हैं। अष्टाङ्गहृदयम् के छ खण्डों के नाम हैं -

1\. सूत्रस्थान (30 अध्याय)  
2\. शरीरस्थान (6 अध्याय)  
3\. निदानस्थान (16 अध्याय)  
4\. चिकित्सास्थान (22 अध्याय)  
5\. कल्पस्थान (6 अध्याय)  
6\. उत्तरस्थान (40 अध्याय)

सूत्रस्थान में दिनचर्या, रात्रिचर्या, ऋतुचर्या द्रव्यगुण-विज्ञान का विस्तृत वर्णन है। शरीरस्थान, निदानस्थान, चिकित्सास्थान, कल्पस्थान तथा उत्तरस्थान में सम्पूर्ण रोगों का निदान (उपचार). लक्षणों, रोग के भेद, गर्भ एवं शरीर सम्बन्धित विषयों का विस्तृत वर्णन है। उर्ध जत्रुगत रोगों (सिर, आँख, नाक, कान के रोग) के कारण, लक्षण एवं चिकित्सा का व्यापक रूप से वर्णन दिया है।

इस प्रकार चिकित्सा के **बृहदत्रयी** (चरक संहिता \+ सुश्रुत संहिता \+ अष्टाङ्गहृदयम्) के रूप में प्रसिद्ध हैं। उक्त ग्रन्थों के अतिरिक्त लघुत्रयी 1\. भावमिश्र का भावप्रकाश' 2 माधवकर का 'माधव निदान, 3. शार्ङ्गधर का शार्ङ्गधर संहिता के रूप में प्रसिद्ध हैं। इसके अतिरिक्त आयुर्वेद में 'अष्टाङ्गसंग्रह', 'भेलसंहिता', 'कश्यपसंहिता', 'बंगसेन संहिता आदि ग्रन्थ विश्वविख्यात है।

#### प्रश्न\- श्री हर्ष की 'परिहास-प्रियता' का एक उदाहरण दीजिये।

**उत्तर-**

श्री हर्ष परिहास अत्यन्त प्रवीण व्यक्ति थे। उन्होंने विदर्भ नगरी में बारातियों के साथ परिहास का अत्यन्त सुन्दर वर्णन किया है। एक प्रसंग में भोजन के पश्चात् बारातियों को बिच्छू के आकार की सुपारी दी जाती है। बाराती उसे बिच्छु समझकर फेंक देते हैं। यह देखकर घराती हँस पड़ते हैं। इस प्रकार उन्होंने अनेक स्थलों पर परिहास का सुन्दर वर्णन किया है। यहाँ तक कि वैयाकरण पाणिनि के साथ भी परिहास कर डाला। उनका कहना है कि मोक्ष न तो पुरुष के लिए है और न स्त्री के लिए, मोक्ष तो नपुंसकों के लिए है। पाणिनि ने भी 'अपवर्गे तृतीया' यह सूत्र लिखकर यही बात कही है

"अपवर्गे तृतीयेति भणतः पाणिनेरपि'

#### प्रश्न\- नैषध महाकाव्य में प्रमुख रस क्या है?

**उत्तर-**

नैषध महाकाव्य का प्रमुख रस श्रृंगार है। वीर, करुण, हास्य आदि अंगीभूत रस है। श्री हर्ष ने श्रृंगार के दोनों पक्षों-संयोग और वियोग का मनोहारी वर्णन किया है। उन्होंने नैषध में स्वयं कहा है कि यह रचना श्रृंगार रस की है। एक स्थान पर इसे 'श्रृंगारामृतशीतगुः' कहा है। श्रृंगार रस का एक उदाहरण देखिए -  
हृतसारमिवेन्दुमण्डलं दमयन्तीवदनाय वेधसा।  
कृतमध्यनिलं विलोक्यते धृतगम्भीरखनीखनीलिम॥  
दमयन्ती के मुख को बनाने के लिए ब्रह्मा ने चन्द्रमा का सार निकाल दिया, जिससे बीच में छिद्र हो जाने के कारण चन्द्रमा में आकाश की नीलिमा दिखाई दे रही है। श्रृंगार की शैली कैसी मधुर व्यञ्जना है?  

#### प्रश्न\- "श्री हर्ष वैदर्भी रीति के कवि हैं" इस कथन से आप कहाँ तक सहमत हैं?

**उत्तर-**

महाकवि श्री हर्ष के नैषध महाकाव्य में वैदर्भी रीति प्रयुक्त हुई है। श्री हर्ष स्वयं वैदर्भी रीति की प्रशंसा करते हुए कहते हैं  
धन्यासि वैदर्भि ! गुणैरुदारैयया समाकृष्यत नैषधौऽपि। किन्तु उनके काव्य में सर्वत्र वैदर्भी रीति नहीं दिखाई देती है, कहीं-कहीं पाञ्चाली रीति का भी प्रयोग हुआ है।  

#### प्रश्न\- 'काश्यां मरणान्मुक्तिः' श्री हर्ष ने इस कथन का समर्थन किया है। उदाहरण देकर इस कथन की पुष्टि कीजिए।

**उत्तर-**

श्री हर्ष 'काशी में मरने से मुक्ति की प्राप्ति होती है' इस प्रसंग का वर्णन करते हुए कहते हैं कि काशी पृथ्वी पर नहीं बसी है, यह तो शिव के त्रिशूल के ऊपर बसी होने से स्वर्ग के समान है। अतः काशी में रहना स्वर्ग के निवास के समान है। अतः वहाँ मरने से मुक्ति प्राप्त होती है -  
वाराणसी निवसते न वसुन्धरायां  
तत्र स्थितिर्मखभुजा भुवने निवासः।  
तत्तीर्थमुक्तवपुषामत एव मुक्तिः  
स्वर्गात्परं तु परमेतु मुदे तु कीद्दक्?॥  

#### प्रश्न\- 'नैषध विद्वदौषधम्' यह कथन किससे सम्बध्य है तथा इस कथन की समीक्षा कीजिए।

**उत्तर-**

**'नैषध विद्वदोषधम्'** यह कथन श्री हर्ष से सम्बध्य है। नैषध महाकाव्य विद्वानों के लिए औषधि के समान है। जिस प्रकार औषधि रोगो को दूर करके मनुष्य को सुख, शान्ति प्रदान करती है, उसी प्रकार नैषध महाकाव्य विद्वानों के कालुष्य को दूरकर उन्हें आनन्द प्रदान करता है। औषधियों में सुधा (अमृत) सर्वश्रेष्ठ है। वह जरा एवं व्याधि को दूर करके अमरत्व प्रदान करती है। नल की कथा को सुधातिशायी (अमृत से बढ़कर) बताया गया है। अतः उसकी कथा रूपी अमृत का पान करके विद्वान् परमानन्द की प्राप्ति क्यों नहीं कर सकेंगे। देखिए  
निपीय यस्य क्षितिरक्षिणः कथा, तथाद्रियन्ते न बुधाः सुधामपि।

इस प्रकार नल की पवित्र कथा विद्वानों को क्यों नहीं पवित्र कर सकती जैसा कि कहा गया है -  
कर्कोटकस्य नागस्य दमयन्त्या नलस्या च।  
ऋतुपर्णस्य राजर्षेः कीर्त्तन कलिनाशनम्॥

नैषध की कथा अत्यन्त पवित्र है, उसमें सभी दार्शनिक सिद्धान्त, मुक्ति के उपायों आदि का वर्णन है, अतः उसे पढ़कर मनुष्य समस्त प्रकार के दोषों (रोगों या पापों) से मुक्त हो जाता है। इसलिए 'नैषध विद्वदौधम्' यह सूक्ति प्रचलित है।

#### प्रश्न\- 'त्रिमुनि' किसे कहते हैं? संक्षिप्त परिचय दीजिए।

**उत्तर-**

**त्रिमुनि**

पाणिनि, कात्यायन और पतञ्जलि आदि आचार्यों को त्रिमुनि कहते हैं।  
**त्रिमुनि का संक्षिप्त परिचय**  
**1\. आचार्य पाणिनि -** आचार्य पाणिनी के पिता का नाम पाणि था तथा माता का नाम दाक्षी एवं गुरु का नाम उपवर्षाचार्य था। इनके गाँव का नाम शालातुरी था अतएव इन्हें 'शालातुरीय' भी कहा जाता है जो कि अटक के समीप है। इन्होने पाटलिपुत्र में अध्ययन किया पाणिनि ने अध्यनावस्था में ही अपनी घोर तपस्या से आशुतोष भगवान् शंङ्कर को प्रसन्न करके उनके उपदेश और आदेश से गुरु के आश्रम में ही अष्टाध्यायी, सूत्रपाठ, गणपाठ, धातुपाठ, लिङ्गानुशासन आदि की रचना की थी।  
अष्टाध्यायी में आठ अध्याय हैं। प्रत्येक अध्याय में चार चरण हैं। प्रत्येक चरण के सूत्रों की संख्या परस्पर भिन्न है। सम्पूर्ण अष्टाध्यायी में लगभग 4000 सूत्र हैं।

व्याकरणीय प्रक्रिया की दृष्टि से 'अष्टाध्यायी' मे तीन विभाग किये जा सकते हैं -  
1\. वाक्यों से पदों का संकलन 1 से 2 तक।  
2\. पदों का प्रकृति प्रत्यय विभाग 3 से 4 तक।  
3\. प्रकृति प्रत्ययों के साथ आदेश आगम आदि का संयोजन कर परिनिहित पदों की निष्पत्ति 6 से तक।

विद्वानों में इनके काल के विषय मतभेद है। श्री युधिष्ठिर मीमांसक के अनुसार पाणिनी का समय 2800 ई पूर्व होगा। गिरिधर शर्मा चतुर्वेदी- 1200 ई. पूर्व इनका यह तर्क भी है कि पाणिनी, कात्यायन और पतञ्जलि इनमें से प्रत्येक के मध्य 500 वर्ष का अन्तर होना चाहिए। किन्तु आधुनिक विद्वान इस निष्कर्ष पर पहुँचे हैं कि पाणिनि का समय 600 ई पूर्व के आस-पास होना चाहिए।

**2\. कात्यायन आचार्य -** संस्कृत व्याकरण में पाणिनि के बाद का महत्वपूर्ण स्थान है 'कात्यायन शब्द वस्तुत गोत्र प्रत्ययान्त है। इन्होंने वार्तिक लिखे, इसी कारण उन्हें वर्तिकार कहा जाता है। कात्यायन दाक्षिणात्यये, श्री युधिष्ठिर मीमासक के अनुसार कात्यायन का अभिप्राय वररुचि कात्यायन से है वार्तिक के अतिरिक्त कात्यायन की अन्य रचनाये है

1\. स्वर्गारोहण काव्य  
2\. कात्यायनस्मृति  
3\. उलयसारिक भाग  
4\. आज श्लोक।

इनके स्वर्गारोहण नामक काव्य की प्रशंसा अनेक ग्रन्थों में की गयी है। अधिकर विद्वान इन्हें ई पूर्व पाँचवी शताब्दी में होना मानते हैं।

**3\. आचार्य पतञ्जलि -** त्रिमुनियों में पतञ्जलि का तीसरा स्थान है। यह गोणिका के पुत्र थे। यह गोर्नद (गोण्डा) के निवासी थे। इन्हें शेषनाग का अवतार माना जाता है भोजराज की प्रसिद्ध उक्ति के अनुसार योग सूत्र प्रणेता पतञ्जलि, व्याकरण भाष्यकार प्रणेता पतञ्जलि तथा चरक संहिता के रचयिता पतञ्जलि तीनो एक ही व्यक्ति थे।

उन्होने शंका समाधान की शैली को अपनाते हुए अनेक घरेलू दृष्टान्तो द्वारा अपने विषय का प्रतिपादन बडी सुगमता से किया है। उनकी भाषा लम्बे-लम्बे समासों से रहित. छोटे-छोटे वाक्यों से युक्त अत्यन्त सरल व सरस है। कुछ 200 ई पूर्व मानते है। युधिष्ठिर मीमांसक उनका समय कम से कम 1200 ई. पूर्व मानते हैं।

#### प्रश्न\- महाकवि भारवि का संक्षिप्त परिचय देते हुए उनकी काव्य प्रतिभा का वर्णन कीजिए।

अथवा

**भारवि के काव्य-सौष्ठव पर प्रकाश डालिए।  
**

**उत्तर-  
**

**महाकवि भारवि का परिचय**

महाकवि भारवि अलंकृत काव्यशैली के प्रवर्तक के रूप में प्रस्तुत हुए हैं। इनका स्थितिकाल 600 ई0 के लगभग माना गया है। ये दक्षिण देश के निवासी थे। इन्होंने चालुक्यवंशीय राजा विष्णुवर्द्धन की सभा को अलंकृत किया था। महाकवि भारवि अपनी एकमात्र कृति किरातार्जुनीय के द्वारा अत्यधिक प्रसिद्ध हुए हैं। किरातार्जुनीय महाकाव्य को बृहत्त्रयी के अन्तर्गत स्थान प्राप्त हुआ है। किरातार्जुनीय महाकाव्य में 18 सर्ग हैं। इसका कथानक महाभारत से लिया गया है। अनेक स्थलों पर कवि की मौलिक कल्पना दृष्टिगोचर होती है। काव्य शैली के सम्बन्ध में महाकवि भारवि स्वयं इस प्रकार लिखते हैं-

स्फुटता न पदैरपाकृता न च न स्वीकृतमर्थगौरवम्।  
रचिता पृथगर्थता गिरा न च सामर्थ्यमपोहितं क्वचित्॥  
अर्थात् काव्य की पदयोजना में स्पष्टता, अर्थगौरव का निर्वाह, अर्थ में पुनरुक्त्यभाव और वाक्यों में इष्ट अर्थ प्रकट होने की शक्ति होनी चाहिए।

किरातार्जुनीय महाकाव्य का अङ्गीरस वीर है। कवि ने भीम और अर्जुन की उक्तियों के द्वारा वीर रस की व्यञ्जना करवाई है। स्त्री पात्र होते हुए भी द्रौपदी युधिष्ठिर को वीर रस से सने हुए वाक्यों के द्वारा युद्ध के लिए प्रेरित करती है। भीम के इस कथन को देखें -

द्विरदानिव दिग्विभावितांश्तुरस्तोयनिधीनिवायतः।  
प्रसहेत रणं तवानुजान् द्विषतां कः शतमन्युतेजसः।

शत्रुओं में ऐसा कौन है, जोकि दिगन्तों में विख्यात दिग्गजों और चारों समुद्रों की भाँति विस्तृत युद्धस्थल की ओर प्रस्थान करते हुए इन्द्र के समान पराक्रमी आपके चार कनिष्ठ आताओं के पराक्रम को सहन कर सके।

श्रृंगार रस की व्यञ्जना में भी कवि को पूर्ण सफलता प्राप्त हुई है। उदाहरण के लिए निम्नलिखित पद्य का अवलोकन करें  
लोलदृष्टिवदनं दयितायाश्चुम्बति प्रियतमे रभसेन।  
ब्रीडया सह विनिविनितम्बादैशुकं शिथिलतामुपपेदे॥

चञ्चल दृष्टि वाली प्रियतमा के मुख का प्रियतम के द्वारा बलपूर्वक चुम्बन कर लेने पर नीवी (वस्त्र ग्रन्थि) के खुल जाने से लज्जा के साथ-साथ अधोवस्त्र भी नितम्ब से खिसक गया (चुम्बन के कारण कामोन्मत्त होने से कामिनी के नितम्ब से वस्त्र तो खिसक ही गया, साथ ही भारी सुलभ लज्जा भी जाती रही)। कवि राजनैतिक सत्य के निरूपण मे सिद्धहस्त है। निम्नलिखित पद्य में कवि ने राजनैतिक सत्य का उदघाटन किया है  
ब्रजन्ति ते मूढधियः पराभवं  
भवन्ति मायाविषु ये न मायिनः।  
प्रविश्य हि ध्नन्ति शठांस्तथाविधान्  
असंवृतांगान् निशिता इवेषवः॥

निम्नलिखित पद्य में कवि ने गम्भीर अर्थ की व्यञ्जना की है -  
सहसा विदधीत न क्रियामविवेकः परमापदां पदम्।  
वृणते हि विमृश्यकारिणं गुणलुब्धाः स्वयमेव सम्पदः॥

अर्थात् अकस्मात् अविवेकवश कोई भी कार्य नहीं करना चाहिए। क्योंकि अविवेक ही आपत्तियों का कारण है। सम्पत्ति एवं वैभव विवेकशील मानव को स्वतः प्राप्त हो जाते हैं।

भारवि का अर्थ\-गौरव प्रख्यात है\- "**भारवेरर्थगौरवम्**”।

  

#### प्रश्न\- भारवि का विस्तार से वर्णन कीजिए।

**उत्तर-**

**भारवि**

एकमात्र ग्रन्थ किरातार्जुनीयम' से प्रसिद्धि की पराकाष्ठा को प्राप्त करने वाले महाकवि भारवि ने भी संस्कृत के अन्य कवियों की भाँति अपने समय के बारे में कुछ नहीं लिखा है। अवन्तिसुन्दरी के रचयिता दण्डी अपने आपको भारवि का प्रपौत्र बताते हैं। दण्डी के अनुसार भारवि कौशिक नामक ब्राह्मण वंश में उत्पन्न हुये थे। इनके पूर्वज गुजरात के निवासी थे, वहाँ से वे नासिक गये तथा अचलपुर नामक स्थान में निवास करने लगे। इसी कुल में भारवि उत्पन्न हुए थे। इनके पिता का नाम नारायण स्वामी था। 'भारवि' इनकी उपाधि थी जबकि इनका मूल नाम 'दामोदर था। भारवि के पुत्र का नाम मनोरथ था, मनोरथ के चौथे पुत्र का नाम वीरदत्त था तथा इनकी पत्नी गौरी से दण्डी उत्पन्न हुए थे।

एक जनश्रुति के अनुसार, भारवि महाराज भोज के समकालीन थे तथा धारा नगरी के निवासी थे। इनके पिता का नाम श्रीधर तथा माता का नाम सुशीला था। इनकी पत्नी का नाम रसिकवती था। भारवि के पिता भी उच्चकोटि के विद्वान थे तथा भारवि उनसे भी बढ़कर थे। भारवि अपने पिता के द्वारा प्राय: प्रताडित किये जाते थे जिससे क्षुब्ध होकर इन्होंने अपने पिता का वध करने का निर्णय किया। किन्तु पिता के द्वारा माता के समक्ष की जा रही अपनी प्रशंसा सुनकर इन्हे बड़ी ग्लानि हुई। प्रायश्चित हेतु ये पिता से दूर अपनी ससुराल में निवास करने लगे। यहीं पर भारवि ने महाकाव्य की रचना का कार्य प्रारम्भ किया। इन्होने निम्न श्लोक की रचना की -  
सहसा विदधीत न क्रियामविवेकः परमापदां पदम्।  
वृजुते हि विमृश्यकारिणं गुणलुब्धाः स्वयमेव सम्पदः॥  
अर्थात् कोई कर्म सहसा (बिना विचारे) नहीं करना चाहिए, क्योंकि अविवेक विपत्ति का मुख्य स्थान है। विचारपूर्वक काम करने वाले का सम्पत्ति गुणों से मोहित होकर स्वयं वरण करती है।

**समय \-** इनके समय के विषय में बहिरंग प्रमाणों से ही अनुमान लगाया जा सकता है। ऐहोल ग्राम स्थित जैनमंदिर में पुलकेशिन द्वितीय के समय के शिलालेख (634 ई0), दक्षिण भारत में गुमरेड्डीपुर से प्राप्त एक दान-पात्र में उल्लिखित किरातार्जुनीयम् के 15वें सर्ग की टीका लेखन गंगवशी नरेश दुर्विनीत (580 ई0). दण्डीकृत 'अवन्तिसुन्दरी में वर्णित 20 वर्षीय भारवि के आश्रयदाता सिंहविष्णु (575 ई0 600 ई0) इत्यादि अन्य बहिरंग प्रमाणों के आधार पर यह कहा जा सकता है कि दक्षिण भारत में अधिक समय तक निवास करने वाले महाकवि भारवि का काल छठी शताब्दी के उत्तरार्द्ध से सातवीं शती ई0 के पूर्वार्द्ध तक रहा होगा।

**रचना -** भारवि की एकमात्र रचना किरातार्जुनीयम् है जिससे उन्होंने प्रसिद्धि की पराकाष्ठा प्राप्त की है।

**काव्यगत विशेषताएँ**

**अर्थगौरव -** महाकवि भारवि कलापक्ष के कवि हैं किन्तु अन्य कलावादी कवियों के समान न तो इनमें शब्द एवं अर्थ का उतना गाम्भीर्य है और न ही पद लालित्य उनकी मुख्य विशेषता उनका अर्थगौरव है। भारवि का अर्थगौरव उनकी हृदयस्पर्शी मार्मिक सूक्तियों में स्पष्ट दिखाई पड़ता है, जैसे \- हित मनोहारि व दुर्लभ वचः', 'वर विराधोऽपि सम महात्माभिः' आदि।

**भारवि का अर्थ \-** कालिदास के अर्थ की तरह अपने आप में सूखी लकड़ी की तरह प्रदीप्त नहीं हो सकता। कालिदास की कविता में द्राक्षापाक है, अंगूर के दाने की तरह मुख में रखते ही रस की पिचकारी फूट पडती है। जबकि भारवि के काव्य में नारिकेल पाक है. वहाँ नारियल को तोडने में सख्त मेहनत के बाद ही उसका रस हाथ आता है और कभी-कभी तो उसको तोड़ते समय रस इधर-उधर जमीन पर बह जाता है और उसमें बहुत थोड़ा बचा हुआ ही सहृदय की रसना का आस्वाद्य होता है।

**प्रकृति चित्रण -** जितना भी वर्णन भारवि ने किया है उसमें उनकी सूक्ष्म परख और वर्णन की प्रभावोत्पादकता का परिचय मिलता है। सरोवर्णन, सूर्यास्त एवं रात्रि का वर्णन सभी उन्होने कुशलता साथ किया है। उनके प्रकृति वर्णन में सजीवता एवं अनूठापन है।

**रीति विधान \-** वस्तुतः भारवि की शैली न तो गोड़ी रीति का और न वैदर्भी रीति का अनुसरण करती है। इसे दोनों के मध्य में ही समझना चाहिए।

**रस विधान \-** भारवि के महाकाव्य का प्रधान रस वीर है। श्रृंगार करुण आदि रस इनके सहायक रस के रूप में विद्यमान हैं। महान अर्थ को प्रकट करना और रसयुक्त होना भारवि के काव्य की अपनी विशेषता है जो उसके परमोत्कर्ष को प्रकट करती है।

**चरित्र\-चित्रण \-** पात्रों के चरित्र-चित्रण में भारवि ने पर्याप्त सफलता प्राप्त की है। युधिष्ठिर की नीतिज्ञता एवं शान्तिप्रियता का चित्रण उन्होंने अत्यन्त कुशलता से किया है। क्रोधी भीम को उन्होंने अपने काव्य में एक कुशल नीतिज्ञ का रूप दिया है। अर्जुन की वीरता को किरात युद्ध में वर्णित किया है। इसी प्रकार द्रौपदी द्वारा युधिष्ठिर को उपालम्भ दिलवाकर उसकी मुखरता को प्रदर्शित किया है।

**भाषा शैली \-** भारवि की भाषा शैली के सम्बन्ध में आलोचकों की मान्यता भारवेर्थगौरवम् किरातार्जुनीयम् में पूर्ण रूप से उपलब्ध होती है। अर्थगौरव का तात्पर्य है अल्प शब्दों में विपुल अर्थ का सन्निवेश। भारवि ने स्वयं स्थान-स्थान पर अपनी इस काव्यगत विशेषता का समर्थन किया है। भारवि की वाणी स्फुट है तथा अर्थगौरव से युक्त है। वे स्वयं कहते हैं -  
विविक्तवर्णाभरणा सुखश्रुतिः प्रसादयन्ती हृदयान्यपि द्विषाम्।  
प्रवर्तते नाकृतपुण्यकर्मणां प्रसन्नगम्भीरपदा सरस्वती॥  

भारवि की यह विशेषता है कि वे अपने कथोपकथन में बहुत थोडे शब्दों में प्रचुर अर्थ का सन्निवेश करते हैं। दूसरे शब्दों में कहें तो वे गागर में सागर भर देते है। उनके द्वारा प्रयुक्त सूक्तियाँ साहित्य की अमूल्य धरोहर हैं, वहीं दूसरी ओर जीवन के लिए परम उपयोगी हैं।

संक्षेप में यह कहा जा सकता है कि भारवि की शैली अत्यन्त रोचक है। कुछ स्थालों में कठिन अवश्य है परन्तु सरस भी है। वस्तुतः भारवि की कविता में भाव तथा रस का अपूर्व सामंजस्य है।

#### प्रश्न\- किरातार्जुनीयम् महाकाव्य के प्रथम सर्ग का संक्षिप्त कथानक प्रस्तुत कीजिए।

उत्तर-

महाभारत के बनपर्व की कथा पर आश्रित, महाकवि भारवि के द्वारा 18 सर्गों में विरचित बृहत्त्रयी के अन्तर्गत सुप्रतिष्ठित 'किरातार्जुनीयम्' महाकाव्य के प्रथम सर्ग की कथावस्तु का सारांश प्रस्तुत करते हुए हम उसे तीन विन्यासों के अन्तर्गत विभक्त करके देख सकते हैं। प्रथम विन्यास मड्गलार्थक 'श्रिय' पद के प्रयोग से प्रारम्भ होता है। इसके अन्तर्गत महाकवि भारवि ने इस तथ्य का वर्णन किया है वृत्तान्त को कि द्यूतक्रीडा में पराजित और वनवास भोगते हुए युधिष्ठिर ने दुर्योधन की राजव्यवस्था सम्बन्धी जानने के लिए एक बनेचर को भेजा था, जो सम्पूर्ण वृत्तान्त को जान करके उनके पास आता है तथा शिष्टाचार के उपरान्त शत्रु दुर्योधन के वृत्तान्त का निवेदन करते हुए विचलित नहीं होता है। एक सत्यनिष्ठ तथा हितैषी के रूप में युधिष्ठिर एवं पाण्डवों को अत्यन्त विचलित कर देने वाली दुर्योधन की राजव्यवस्था को यथार्थतः वर्णित करते हुए वह गुप्तचर सर्वप्रथम राजा और उसके अमात्य के कर्त्तव्यों पर प्रकाश डालता है। उसका कथन है जहाँ अप्रिय होते हुए भी सत्य का निवेदन करना अच्छे अमात्य का परम धर्म है तथा गुरुरूपी मंत्री वाले राजाओ को प्रवञ्चित न करना उसका परम कर्त्तव्य है, वहीं अविचलित तथा शान्त चित्त से उस हितैषी की बात को हृदयङ्गम करना, राजा का भी परम धर्म होता है। राजा और अमात्य के मध्य इसी सौमनस्य से राज्य अत्यन्त वैभवसम्पन्न होता है।

राजनीति कूटनीति और धर्म के महामनीषी युधिष्ठिर की सड्गति के प्रभाव के कारण एक मूढमति वनेचर भी दुर्योधन की राजनीति कूटनीति और उसकी प्रजापालन पद्धति को समझ सका, यह गौरव प्रदान करते हुए वनेचर किरातार्जुनीयम् के प्रथम सर्ग का द्वितीय विन्यास पारम्भ करता है। उसका कथन है कि यद्यपि दुर्योधन ने छलपूर्वक राजसिंहासन प्राप्त कर लिया है, फिर भी अज्ञातवास पूरा होते ही वह राज्य को यदि पुनः वापस नहीं करता तो उसे परास्त करके पाण्डवों के द्वारा कुरु राज्य छीन लिया जायेगा. इस भय से वह सतत् सशङ्कित रहता है। आततायी दुराचारी और अधर्मी दुर्योधन लोभ में कुरु प्रदेश की जनता को स्थायीरूप से छलने के लिए स्वयं को ऐसा प्रदर्शित करता है जैसे उसने काम, क्रोध, लोभ, मोह, मद एवं मात्सर्य को जीत लिया है, अभिमान से पूर्णतया रहित हो गया है, मनु के द्वारा बताये गये प्रजापालन सम्बन्धी दुर्गम मार्गों का अनुयायी हो गया है समस्त प्रकार के मानवसुलभ दोषो से वैराग्य धारण कर लिया है। अपनी उदारता को प्रकट करते हुए, नौकरों को मित्रवत् मित्रों को बन्धुवत और बन्धुओ को मानों राजा की भाँति प्रदर्शित करने लगा है। इन कर्मों से वह अपने अत्यन्त निर्मल यश को फैलाने में लगा हुआ है। दुर्योधन की इस दशा का उल्लेख करते हुए महाकवि भारवि ने एक अत्यन्त सूक्ष्म विवेचन किया कि महात्माओं के साथ विरोध भी दुष्टों के साथ की गयी मित्रता से कहीं बहुत ही उत्तम है। भला दुर्योधन में उपर्युक्त गुणों की प्रवृत्ति कभी सोची भी नहीं जा सकती. परन्तु युधिष्ठिर के साथ विरोध के कारण उसने उपर्युक्त महनीय गुणों को धारण कर लिया है। वनेचर के अनुसार दुर्योधन सम्प्रति एक अत्यन्त पुरुषार्थी और कुशल साधक के रूप में प्रतीत होता है। वह समय का यथायोग्य विभाजन करके धर्म, अर्थ और काम को अनासक्त रूप से इस तरह धारण करता है कि वो मानो परस्पर मित्र हो गये हैं और उसकी उन्नति के मार्ग में किसी भी प्रकार बाधक सिद्ध नहीं होते।

वह साम, दाम, दण्ड और भेद इन उपायों के प्रयोग में परम पण्डित है। जिससे वह मधुरवचन बोलता है उन्हें धन-धान्य से सत्कृत भी करता है। जिन्हें धन इत्यादि प्रदान करता है. उन्हें विशेष आदर और सम्मान भी देता है और कभी भी किसी अपात्र को सम्मानित नहीं करता है। एक न्यायप्रिय राजा के रूप में दुर्योधन विधि की अवहेलना करने वाले शत्रु और पुत्र में भी समान दृष्टि रखता है। लोग अथवा क्रोध से प्रभावित होकर कभी भी अन्याय का आचरण नहीं करता है, अपितु धर्माधिकारियों के द्वारा उपदिष्ट दण्ड-विधान को निष्पक्ष रूप से व्यवहृत करता है। दुर्योधन जहाँ साम, दाम और दण्ड के प्रयोग में परम प्रवीण है, वही भेद-कौशल में भी उसकी कोई तुलना नहीं है। जहाँ एक ओर उसके अभिन्न मित्र उसके साथ है. वहीं दूसरी ओर शत्रुओं के शत्रुओं को भी उसने मित्र बना लिया है और अभ्यन्तर रूप से सशकित होता हुआ भी नि शकवत् आचरण करता है। वह अपने कर्मचारियों के प्रति भी सदैव कृतज्ञ कार्यसम्पदनोपरान्त उसके द्वारा प्रदत्त प्रभूत धनसम्पदायें ही उसकी कृतज्ञता को व्यक्त करती हैं। इस प्रकार दुर्योधन के द्वारा सतत् प्रयुक्त उपायों के प्रयोग मानो परस्पर सङ्घर्ष करके भी दुर्योधन को अत्यन्त समृद्धिशाली बनाते हैं। वनेचर के अनुसार उसकी आर्थिक स्थिति बड़ी सुदृढ है। प्राय अनेक अधीनस्थ राजाओं के द्वारा उपहारस्वरूप प्रदत्त गजराजों और अश्वों की भीड़ से उसका प्राङ्गण अत्यन्त पड़िकल बना रहता है। राज्य की कृषि व्यवस्था भी सुन्दर है, कृत्रिम नहर आदि के रहते कृषकगण कभी भी बादलों की ओर उन्मुख नहीं होते और अल्प परिश्रम से ही भरपूर अन्न उगाकर प्रसन्न रहते हैं। निर्वाध गति से शासन करते हुए अत्यन्त यशस्वी और उदार तथा दयालु दुर्योधन के राज्य में पृथ्वी स्वत उसे समृद्धिशाली बनाये रहती है। महान वीर, सम्मानित और दुर्योधन के द्वारा प्रदत्त प्रभूत धन के कारण तृप्त यशस्वी, धनुर्धारी सैनिकों मे कभी भी कोई दुष्प्रवृत्ति नहीं आती है। एक अत्यन्त समर्थ राजा के रूप मे दुर्योधन के लिए कुछ भी अकरणीय नहीं है। वह शत्रुओं को भयभीत करने के लिए क्रोध अथवा धनुष कभी नहीं धारण करता अपितु उसके भृकुटि विलासमात्र से उसके सद्गुणों से प्रभावित होकर अधीनस्थ राजाओं के द्वारा कण्ठहार की भाँति उसके आदेशों को स्वीकार किया जाता है। दुर्योधन परम धार्मिक है वह अपने अनुज दुःशासन को युवराज नियुक्त कर पुरोहित की अनुमति से निरन्तर यज्ञादि के अनुष्ठानों में लगा हुआ समुन्द्रपर्यन्त पृथ्वी का सम्राट है परन्तु धन्य है उसका बलवानों से किया गया विरोध जो आप सदृश शत्रु के स्मरणमात्र से महानधनुर्धर अर्जुन के पराक्रम को सोचकर उसे नतमस्तक कर देता है। अब अविलम्ब उसे परास्त करने की व्यवस्था और प्रयत्न आपको करना चाहिए। नहीं तो कहीं छल छदम से जीते गये राज्य के सञ्चालक उस दुर्योधन के प्रतीयमान सद्गुणों के कारण कुरु प्रदेश की जनता को उससे सहानुभूति न हो जाये। वनेचर के इस परामर्श की समाप्ति के साथ ही प्रथम सर्ग के सारांश का द्वितीय विन्यास सम्पन्न होता है।

सारांश के इस तृतीय विन्यास में वनेचर के द्वारा उक्त शत्रुओं के उत्कर्षविषयक असहनीय वृतान्त को युधिष्ठिर के मुख से सुनकर व्याकुल होती हुई स्वाभिमानिनी द्रौपदी युधिष्ठिर को बारम्बार अनेक प्रकार से इस विषम परिस्थिति के लिए उत्तरदायी मानती है और उन्हें अविलम्ब दुर्योधन से युद्ध छोड़ने के लिए प्रेरित करने मे कटु से कटु तर्कों और अनुचित आरोपों को लगाने में भी सड़्कोच नहीं करती है। उसका कथन है कि ऐसी परिस्थिति में भी यदि इन मायावियों के प्रति मायापूर्ण आचरण नहीं किया जाता, सफल क्रोध से युक्त होकर अपने अपमान का बदला नहीं लिया जाता तो निश्चय ही आपके शत्रु आपको कायर और भीरू समझकर पूर्णत विनष्ट कर देंगे। आपकी इस विचित्र प्रकार की चित्तवृत्ति मेरी समझ में नहीं आ रही है क्योंकि ऐश्वर्य और वैभव में रहने वाले पराक्रमी अपने अनुजों और स्वयं अपनी भी वनवास में होती दुर्गति आपकी चित्तवृत्ति को बलात् युद्ध के लिए क्यों प्रेरित नहीं करती है। वंशपरम्परा से प्राप्त अनेक महारथी, स्ववंशज राजाओं के द्वारा रक्षित राज्य को अपने हाथों से अनायास ही गवाँ देने वाले आपके समान कोई भी मनस्वी राजा नहीं हो सकता। इस परम विचित्र आपकी चित्तवृत्ति को देखकर मेरा चित्त व्याकुल हो गया है। अतएव यदि शान्ति को छोड़कर शत्रुओं के वध के लिए आप शस्त्र नहीं उठाते, इस प्रकार के अत्यन्त दुःसह अपमान को प्राप्त करके यदि क्रोध में नहीं आते तो मनस्विता के लिए इस संसार में अब कोई आश्रय नहीं है। तब तो राजचिन्ह धनुष का परित्याग करके पराक्रम-विहीन होकर और जटाधारी बनकर अत्यन्त क्षमावान् कहलाने के लिए इस जङ्गल में केवल पूजा-पाठ करना ही उचित होगा। अपने मन की भड़ास को निकाल कर और पुनः दुष्टमनोव्याओं के कारण कहे गये कटु वचनों के प्रति क्षमायाचना करके शान्त होती हुई द्रौपदी युधिष्ठिर की साम्राज्यलक्ष्मी को पुनः प्राप्त करने की कामना से युक्त होकर प्रथम सर्ग के इस तृतीय विन्यास को समाप्त करती हैं।

#### प्रश्न\- कौटिलीय अर्थशास्त्र लोक-व्यवहार, राजनीति तथा दण्ड-विधान सम्बन्धी ज्ञान का व्यावहारिक चित्रण है, स्पष्ट कीजिए।

**उत्तर-**

संस्कृत भाषा में लिखा गया कौटिल्य का अर्थशास्त्र एक ऐसा महत्वपूर्ण ग्रन्थ है, जिसके रचयिता नन्दवंश को समूल नष्ट करके अपने शिष्य चन्द्रगुप्त मौर्य को राज्य पर प्रतिष्ठित करने वाले आचार्य विष्णुगुप्त हैं। उनका मूल नाम विष्णुगुप्त ही था, परन्तु चणक का वंशज होने के कारण चाणक्य तथा कुटिल नीति के पक्षपाती होने के कारण उनका कौटिल्य नाम अधिक प्रसिद्ध हो गया। इस तथ्य की पुष्टि 'नीतिसार' नामक ग्रन्थ के निम्नलिखित पद्य से भी होती है -

"वात्स्यायनों मल्लनागः कौटिल्यश्चाणकात्मजः।  
द्रमिलः पक्षिलः स्वामी वराणकः गुलोऽपि वा।'

आचार्य कौटिल्य ने अपने ग्रन्थ के आरम्भ में स्पष्ट लिखा है'पृथिव्यां लाभे पालने च यावन्त्यर्थशास्त्राणि पूर्वाचार्यैः  
प्रस्थापितानि प्रायशस्तानि संहृत्यैकमिदमर्थशास्त्रं कृतम।अर्थात् प्राचीन आचार्यों ने राज्य की प्राप्ति तथा उसकी सुरक्षा के लिए जिन राजनीतिशास्त्रों की रचना की उन सबसे सार ग्रहण करके मैंने अपना यह ग्रन्थ 'अर्थशास्त्र लिखा है।

इससे स्पष्ट है कि भारत में राजनीति पर लिखे गये ग्रन्थों की अवश्य ही एक विस्तृत परम्परा रही होगी, परन्तु आज वे ग्रन्थ अनुपलब्ध हैं। आचार्य कौटिल्य द्वारा लिखित 'अर्थशास्त्र' आज भी उपलब्ध है। इस ग्रन्थ में राजनीतिक ज्ञान की जो प्रौढ़ता दिखाई देती है, उससे बड़े-बड़े कूटनीतिज्ञों को भी दाँतों तले अंगुलि दबानी पड़ी है। इसमें सिद्धान्त और व्यवहार का आदर्श और यथार्थ का ज्ञान और क्रिया का अदभुत एव व्यावहारिक सामञ्जस्य देखने को मिलता है। 'कौटिलीय अर्थशास्त्र की रचना आचार्य चाणक्य द्वारा ही ईसा पूर्व चौथी शताब्दी में की गयी यह ग्रन्थ छ हजार (6000) श्लोकों में निबद्ध है और इसका अध्ययन अत्यन्त उपयोगी है।

अर्थशास्त्र की प्राचीन परम्परा के अनुसार दण्डनीति व शासन सम्बन्धी सभी कार्यों का वर्णन अर्थशास्त्र की सूची के अन्तर्गत ही आता था। कौटिल्य के अनुसार मनुष्यों द्वारा निवास के लिए स्वीकृत प्रदेश में राज्य की प्राप्ति और उसके पालन, संरक्षण एवं संवर्द्धन आदि के उपायों का वर्णन करने वाला शास्त्र ही अर्थशास्त्र है। इस व्याख्या के अनुसार ही महाकवि विशाखदत्त ने अपने नाटक 'मुद्राराक्षस में आचार्य उष्ण द्वारा रचित राजनीतिविषयक ग्रन्थ को 'अर्थशास्त्र' नाम दिया।

'कौटिलीय अर्थशास्त्र पन्द्रह अधिकरणों और एक सौ साठ प्रकरणों में विभक्त है, एक महाग्रन्थ के रूप में है। जिसमे राजा के कर्तव्यों, गुप्तचरों की नियुक्ति, सेना पर राजा की कड़ी दृष्टि मन्त्रियों की नियुक्ति तथा समय\-समय पर उनकी परीक्षा, कर\-विधान, युद्ध तथा सन्धि तथा घोषित एवं अघोषित शत्रु की पहचान के उपायों के साथ ही अपने पुत्र तक से भी सावधान रहने की आवश्यकता आदि का विशद वर्णन किया गया है। इस ग्रन्थ में राज्यविषयक अतिसूक्ष्म बातों का विवेकसम्मत वर्णन मिलने के कारण ही विश्वभर में भारतीयों का शासन व्यवस्था तथा राज्य\-संचालन की अपूर्व क्षमता को सभी स्वीकार करने लगे हैं। इस ग्रन्थ में राजा द्वारा नये नगर बसाने की योजनाओ एव विधियों का तथा भूमि खेती, व्यापार एव जनहित की अनेक समस्याओं का भी सुन्दर विवेचन किया गया है। इतना ही नहीं दण्ड\-विधान तथा रीति\- नीति सम्बन्धी जानकारी का व्यावहारिक चित्रण और सिद्धान्त व व्यवहार का जैसा अदभुत एवं यथार्थ समन्वय इस ग्रन्थ में मिलता है, वैसा अन्यत्र दुर्लभ है।

'कौटिलीय अर्थशास्त्र' के ग्यारहवें अधिकरण में तत्कालीन भारत के संघराज्यों के सुदृढ संगठन एवं साम्राज्य के प्रति उनमें रीति\-नीति का वर्णन हुआ है। आचार्य कौटिल्य ने राज्यतन्त्र की अपेक्षा गणतन्त्र को वरीयता देते हुए कहा है\- "दण्ड\-लाभ और मिश्र\-लाभ, इन दोनों की अपेक्षा संघ\-लाभ उत्तम होता है। संगठित होने के कारण संघराज्यों को बलवान शत्रु भी दबा नहीं सकता। इसलिए राजतन्त्र के प्रमुख राजा को व्यावहारिक सुझाव देते हुए आचार्य कौटिल्य कहते हैं "विजय की इच्छा रखने वाले राजा को रीति\-नीति से संघ राज्यों को स्वायत्त करना चाहिए अथवा मित्रता द्वारा लाभ उठाना चाहिए।' उन्होंने आगे भी कहा है \- "राजा को प्रत्येक महत्वपूर्ण कार्य मन्त्रि-परिषद के परामर्श से ही करना चाहिए तथा विवादग्रस्त विषयों में जो बहुमत द्वारा सिद्ध हो, उन्हीं के अनुसार कार्य करना चाहिए।'

आचार्य कौटिल्य ने राजा का सर्वप्रथम कर्तव्य प्रजारञ्जन माना है। राजा के सदाचरण पर बल देते हुए कौटिल्य का मानना है "राजा के आचरण पर ही उसके कर्मचरियों का आचरण निर्भर होता है। इसके साथ यह भी निश्चित है कि अपराध न हो इसके लिये दण्ड का जाग्रत होना आवश्यक है। शुक्रनीति सार 5/62 में राजा की स्थिति और उसकी उपयोगिता के विषय में कहा गया है कि राजा राज्य रूपी वृक्ष का मूल है, मन्त्रिपरिषद् उसका धड़ है, सेनापति और सैन्य अधिकारी उसकी शाखाएँ हैं, सैनिक उसके पल्लव है, प्रजा पुष्प है, देश की सम्पन्नता उसके फल है तथा सारा देश उसका बीज है।

कौटिलीय अर्थशास्त्र में वैदिक काल से लेकर तत्कालीन भारत की राजनीतिक शासन प्रणाली, स्थिति तथा समाज व्यवस्था का बड़ा ही सजीव एवं यथार्थ वर्णन हुआ है। इस ग्रन्थ ने साहित्य समाज का प्रतिबिम्ब है' उक्ति को सार्थक कर दिया है। इस प्रकार राजनीति विज्ञान के क्षेत्र में कौटिलीय अर्थशास्त्र की उपयोगिता स्वतः सिद्ध हो जाती है। साथ ही स्पष्ट है कि 'कौटिलीय अर्थशास्त्र' लोक\-व्यवहार, राजनीति तथा दण्ड\- विधान सम्बन्धी ज्ञान का व्यावहारिक चित्रण है।

#### प्रश्न\- 'भारवेरर्थगौरवम्' पर अपने विचार प्रस्तुत कीजिए।

अथवा  
**भारवेरर्थगौरवम् पर संक्षिप्त लेख लिखिए।**

**उत्तर-**

**'भारवेरर्थगौरवम्'**

शब्दों की सीमित नियोजना में वृहत् अर्थ भरने की सम्भावना ही 'अर्थगौरव है। दूसरे शब्दों में शब्दार्थ संगति और औचित्यपूर्ण निर्वाह तथा छोटे शब्दों में विस्तृत अर्थ का समावेश ही शब्द संयोजन में अपने प्रकृत अर्थ से अधिक अर्थ प्रदान करने की क्षमता ही "अर्थगौरव” है। इसके लिए अर्थान्तरन्यास अलंकार प्रमुख रूप से साधन है। इस प्रकृति के लिए भारवि ही प्रसिद्ध है। अर्थ की गम्भीरता के लिए कुछ शैली\-तंत्र आवश्यक हैं\- क्रमशः सूक्तिप्रियता, शब्दशक्ति, अलंकारों का प्रयोग, चमत्कारप्रियता, शब्दलाघव और उक्ति वैचित्र्य।

**1\. सूक्तिप्रियता -** कवि का व्यवहार ज्ञान सूक्ति का प्रणयन् कराता है। सूक्तियाँ मानवीय घटनाओं को प्रभावित करती हैं तथा अर्थ-विस्तार में सहायता प्रदान करती है। यथा **"हितं मनोहारि च दुर्लभं वचः'**

**2\. शब्दशक्ति -** भारवि ने अर्थगौरव को बढ़ाने के लिए अभिधा, व्यंजना, लक्षणा, इन तीनों शब्द शक्तियों का प्रयोग किया है।

**3\. शब्दलाघव -** भारवि ने ऐसे शब्दों का प्रयोग किया है जो कि अकेला ही कई भावो और शब्दो का व्यंजक होता है जिसमें षड्वर्ग तथा मानवीय शब्द ध्येय हैं। षडवर्ग से काम, क्रोध आदि 6 विकारों का ध्यान आता है तथा मानवीय रूप से मनु द्वारा मनुस्मृति में कही गयी सभी व्यवस्थाओं का स्वरूप सामने आता है।

**4\. अलंकार -** भारवि के काव्य में प्रयुक्त श्लेष अलंकार भी अर्थगौरव का मूल कारण है। जहाँ तक भारवि की वाणी का प्रश्न है, वह अर्थ से युक्त है अर्थात वह अर्थवक्ता है। इस बात की पुष्टि 'किरातार्जुनीयम् के किसी भी श्लोक से सिद्ध होती है। यही कारण है कि भारवि की रचना किरातार्जुनीयम् भारवि को 'भारवेरर्थगौरवम्' से सुशोभित होने में सहायता प्रदान करती है।

भारवि के काव्य को पढ़ने से सहृदय व्यक्ति मुग्ध हो जाता है। भारवि के काव्य में कवित्व का अविरल स्रोत मिलता है। शब्द-सौन्दर्य और अर्थगौरव भारवि की समान रूप से भावना का ही प्रेरणा-स्रोत है।  

#### प्रश्न\- भारवि के महाकाव्य का नामोल्लेख करते हुए उसका अर्थ स्पष्ट कीजिए।

**उत्तर-**

महाकवि भारवि द्वारा रचित एकमात्र महाकाव्य किरातार्जुनीयम् है जिसमें कुल अठारह सर्ग हैं। इसका कथानक महाभारत से लिया गया है। भा \+ रवि = भारवि अर्थात् सूर्य के समान देदीप्यमान नामार्थ के अनुरूप आपके कार्य का एक-एक शब्द अर्थगौरव से परिपूर्ण है। इसीलिए इसे भारवेर्थगौरवम् की संज्ञा दी गयी है। अतः भारवि का यह महाकाव्य किरातार्जुनीयम् एक अदभुत ग्रन्थ है।

#### प्रश्न\- किरातार्जुनीयम् की कथावस्तु एवं चरित्र-चित्रण पर प्रकाश डालिए।

**उत्तर-**

**कथावस्तु -** किरातार्जुनीय का कथानक महाभारत में यह घटना अत्यन्त संक्षिप्त रूप से प्रस्तुत किया है।

**पात्र और चरित्र-चित्रण -** महाकवि भारवि अपने पात्रों के चरित्र-चित्रण में पूर्ण रूप से सफल हुए हैं। भीम को एक जोशीले वक्ता के रूप में प्रस्तुत किया है। युधिष्ठिर सहनशीलता की प्रतिमूर्ति है। इस महाकाव्य के नायक अर्जुन हैं जोकि अत्यधिक संयत एवं धीर प्रकृति के ओजस्वी पुरुष रत्न है। भारवि के प्रत्येक पात्र स्वयं व्यक्तित्व अस्तित्व सजीवत्ता एव स्वभाविकता और चारित्रिक आदि गुण रखता है।

#### प्रश्न\- किरातार्जुनीयम् की रस योजना पर प्रकाश डालिए।

उत्तर-

किरातार्जुनीयम् महाकाव्य का वीर रस प्रधान है। अन्य रस भी श्रृंगार रस के रूप में आये हैं। कवि ने भीम और अर्जुन की उक्तियों द्वारा वीर रस की व्यञ्जना करवाई है। स्त्री पात्र होते हुए भी द्रौपदी युधिष्ठिर को वीर रस से सने वाक्यों से युद्ध के लिए प्रेरित करती है। भीम के कथन का अवलोकन करें -  
द्विरदानिव दिग्विभवितांश्चतुरस्तोयनिधीनिवायतः।  
प्रसहेत रणं तनानुजान् द्विषदा कः शतमन्युतेजसः।

शत्रुओं में ऐसा कौन है? जोकि दिगन्तों के विख्यात दिग्गजों और चारों समुद्रों की भांति विस्तृत युद्धस्थल की ओर प्रस्थान करते हुए इन्द्र के तुल्य पराक्रम रखने वाले आपके चार कनिष्ठ भ्राताओं के पराक्रम को सहन कर सके। किरात वेशधारी शकर के साथ अर्जुन का युद्ध भी वीर रस से ओत-प्रोत है। श्रृंगार रस देखें -  
"लोलदृष्टिवदनं दयितायाश्चुम्बित प्रियतमे रमसेन  
व्रीडया सह विनीविनितम्बादंशुकं शिथिलतामुपपेदे॥"

चञ्चल दृष्टि वाली प्रियतमा का प्रियतम के द्वारा बलपूर्वक चुम्बन कर लेने पर (नीवी) वस्त्र ग्रन्थि के खुल जाने पर लज्जा के साथ अधोवस्त्र भी नितम्ब से सरक गया (चुम्बन से कामोन्नमत) हुई कामिनी के नितम्ब से वस्त्र तो खिसक ही गया साथ ही नारी सुलभ लज्जा का भी अन्त हो गया।

इसी तरह से अन्य रसो की भी अंग रस के रूप में व्यजना की गयी है।  

#### प्रश्न\- महाकवि भवभूति का परिचय लिखिए।

उत्तर-

महाकवि भवभूति में अगाध पाण्डित्य एवं असाधारण प्रतिभा का दर्शन प्राप्त होता है। उसका लेखनी अत्यन्त सशक्त एवं प्रौढ है। उनकी इन समस्त विशेषताओं से प्रभावित होकर किसी समालोचक ने ठीक ही लिखा है।

'कवयः कालिदासाद्याः भवयूतिर्महाकविः।

**महाकवि भवभूर्ति का जीवनकाल -** महाकवि भवभूति ने अपनी रचनाओं में अपने सम्बन्ध में कुछ प्रकाश डाला है जिससे उनके वंशानुक्रम का किंचित ज्ञान प्राप्त हो जाता है। महाकवि भवभूति कालिदास की रचनाओं से बहुत ही प्रभावित है। महाकवि बाणभट्ट ने अपने हर्ष चरित के आदि में ही वासवदत्ता से तुबन्ध भास कालिदास आदि अन्य कई कवियों का भी उल्लेख किया है। लेकिन वहाँ किसी भी स्थान पर भवभूति का उल्लेख नहीं प्राप्त होता है। भवभूति बाण के पहले या उनके समय के होते तो बाण अपनी कृतियों उन्हे आदर्श कवियों की शैली में अवश्य रखते। बल्कि भवभूति में कही-कही श्राण के अनुकरण पर लिखा है।

**महाकवि भवभूति की कृति** मालतिमाधव के अंतिम अंकों में कादम्बरी का प्रभाव परिलक्षित होता है। बाण का जीवनकाल 6वीं शताब्दी का पूर्वार्द्ध माना गया है। कल्हण के मतानुसार महाकवि भवभूति कान्यकुब्ज के राजा यशोवर्मा के आश्रित कवि थे। कश्मीर नरेश ललितादित्य ने युद्ध में यशोवर्मा को पराजित किया था। श्रीशंकर पाण्डुरंग पंडित ने ललितादित्य के द्वारा यशोवर्मा पराजित किये गये थे याकोबी ने इस ग्रहण की तिथि 18 अगस्त सन 633 ई0 निर्धारित की है। इस प्रकार प्रो0 माकोबी की यह गणना यशोवर्मा के राज्य काल से सर्वथा मेल खाती है। गउडबहोट में 633 ई0 के लगभग मानते है। वाक्यपति राज्य ने अपनी रचनाओं में महाकवि भवभूति की काव्यगत विशेषताओं का बड़े सम्मान के साथ उल्लेख किया है जिससे यह विदित होता है कि वाक्यपतिराज महाकवि भवभूति से व्यक्तिगत रूप से परिचित एवं प्रभावित है।

इससे यह सिद्ध होता है कि 'गउडबाहो' के पूर्व भवभूति अपने नाटकों की रचना कर चुके थे। आचार्य वामन ने भी अपने काव्यलंकारसूत्र को भवभूति ने पद्यों का उल्लेख किया है जिनका समय वी शताब्दी का उत्तरार्द्ध है। धनन्जयम जिनका व्यास 10वीं शताब्दी है. अपने दशरूपक में भवभूति के तीनों नाटकों से अनेक उदाहरण लिए है।

आचार्य मम्मट ने भी अपने काव्य प्रकाश में भवभूति के पद्य दिये हैं। आचार्य मम्मट का समय 1120 ई0 के लगभग का है।

राजशेखर ने भी काव्य मीमांसा में मालती माधव के अनेक श्लोक प्रस्तुत किये हैं और अपनी बाल रामायण में स्वयं को वाल्मीकि भर्वमेन्ठ तथा भवभूति का अवतार बतलाया है।

राजशेखर का स्थितिकाल 6वीं शताब्दी के अन्तिम भाग में माना जाता है। राजशेखर कन्नौज के राजा महेन्द्रपाल के आचार्य थे। महेन्द्रपाल के कुछ अभिलेख 603 तथा 607 के प्राप्त हुए है। इसी आधार पर राजशेखर का उक्त समय निश्चित ही है अपने व्यक्ति विवेक नामक ग्रन्थ में आचार्य महिमभट्ट ने उत्तररामचरित के दो पद्य उद्धत किये हैं। क्षेमेन्द्र ने भी अपनी कृतियों में भवभूति की रचनाओं को सादर स्थान प्रदान किया है। इन दोनो आचार्यों का स्थितिकाल 11वीं शताब्दी का है।

इस प्रकार 8वीं शताब्दी के उत्तरार्द्ध से 11वीं शताब्दी तक और उसके बाद भी अनेक कवियों ने भवभूति का उल्लेख किया है। 6वीं शताब्दी के पूर्व भवभूति की कहीं चर्चा नहीं हुई है। इस प्रकार महाकवि भवभूति का स्थितिकाल 7वीं शताब्दी के अन्तिम भाग से लेकर 8वीं शताब्दी के मध्य भाग तक निश्चित होता है।

#### प्रश्न\- महाकवि भवभूति की नाट्य-कला की समीक्षा कीजिए।

**उत्तर-**

भवभूति अपने व्यक्तित्व और पाण्डित्य की दृष्टि से संस्कृत साहित्य की अनुपम निधि है। वाणी को अपने संकेत पर नचाने वाली कतिपय अडगुलिगण्य विभूतियों में उनकी गणना की जाती है। मानव भावो के विश्लेषण में प्रकृति-चित्रण में, कथा शिल्प में, कल्पना की उड़ान में रस अवतारणा मे विशुद्ध, प्रेम के चित्रण मे. भवभूति का स्थान उच्च है।

उनकी नाट्य कला में भाषा और भाव का अद्भुत सामञ्जस्य है। उनकी भाषा विषयानुसारिणी है। वे भयावह दृश्यों के वर्णन में समास संकुल ओजो गुण विशिष्ट पद्य भी लिख सकते है और कोमल प्रसङ्गो में असमस्त और सरल रचना भी कर सकते हैं। गौडी रीति के सम्राट होने पर भी वे वैदर्मी के उपासक है। एक ओर वे यदि  
"वज्रादपि कठोराणि मृदूनि कुसुमादपि।  
लोकोत्तराणां चेतांसि को हि विशातुमर्हति॥'

जैसे सरल पद्य लिख सकते हैं तो दूसरी ओर -  
"ज्याजिह्वया वलयितोत्कटकोटिदंष्ट्र मुद्भूरिघोरघनघर्घरघोषमेतत्।  
ग्रासप्रसक्तहसदन्तकवकयन्त्रलीला विडम्बि विकटोदरमस्तु चापम्॥'

जैसे विकट बन्ध वाले पद्य भी लिख सकते हैं। एक ओर यदि परम सुकुमार भावों का चित्रण कर सकते हैं तो दूसरी ओर पुरुष भावनाओं का चित्त उपस्थित कर सकते हैं। उनकी रचनाओं में भाषा की प्रौढ़ता, शब्द विन्यास को प्राञ्जलता और अर्थगौरव की प्रधानता प्रचुर रीति से उपलब्ध होती है। उन्होंने स्वयं अपनी शैली के विषय में संकेत किया है -  
"यत्प्रौढत्वमुदारताः च वचसां यच्चार्थतो गौरवम्।  
तच्चेदस्ति ततस्तदेव गमकं पाण्डित्य वैदग्ध्ययोः।"

भवभूति पात्रानुरूप ही भाषा का प्रयोग कराते हैं। अष्टावक्र बाल्मीकि, ब्रहाचारी, बटुओं की भाषा आश्रम के अनुरूप है। जनक अरुन्धती तथा वशिष्ठ आदि की भाषा के अनुरूप है। जनक अरुन्धती तथा वशिष्ठ आदि की भाषा दार्शनिक चिन्तन से ओत-प्रोत है।

करुण भावनाओं के चित्रण में भवभूति के समान कोई नहीं कर सके परन्तु उन्होंने जिस प्रकार उसके दृश्यों का अडून किया है व हृदयस्पर्शी है।

भवभूति के नाटकीय संवाद अधिकांशतः छोटे-छोटे और सहज बोधगम्य है। नाट्यशास्त्र की दृष्टि भवभूति के नाटकों की कथावस्तु प्रख्यात है। आपने अपने नाटकों में सभी नाट्यशास्त्रीय तत्वों का प्रयोग सुनयोजित ढंग से किया है चाहे वह नाटय सन्धियों का प्रयोग हो या अर्थोपक्षेपकों का प्रयोग हो या अर्थ प्रकृतियों का प्रयोग हो।

भवभूति आदर्श प्रेम के व्याख्याता थे। पवित्र प्रेम के धरातल पर भवभूति ने अपनी रचनाएँ अवतरित की थीं। जिनमें वासना का नाम भी नहीं था। भवभूति के सम्बन्ध में गोवर्धनाचार्य ने बहुत ही सुन्दर आर्या कही है -  
"भवभूतेः सम्बन्धाद् भूधरभूरेव भारती भाति।  
एतत्कृतकरण्ये किमन्यथा रोदिति ग्रावा?"

करुण, विप्रलम्भ, संयोग, श्रृंगार, वीर, हास्य, वात्सल्य आदि रसो की मार्मिक अभिव्यञ्जना हुई है। इसी प्रकार अन्य अंक में भी करुण रस का दर्शन प्राप्त होता है।

#### प्रश्न\- 'वरं विरोधोऽपि समं महात्माभिः' सूक्ति का आशय स्पष्ट कीजिए।

**उत्तर-**

उक्त सूक्ति राजनीति के प्रकाण्डपण्डित महाकवि भारवि प्रणीत 'किरातार्जुनीयम् महाकाव्य से अवतरित है। छोटे-छोटे वाक्यों में गम्भीर भावों की व्यञ्जना भारवि की अपनी विशेषता है।

वनेचर युधिष्ठिर से कहता है वह कुटिल दुर्योधन आपको जीतने की इच्छा से अपनी गुण सम्पत्ति के द्वारा शुभ्र यश को फैला रहा है। उत्कर्ष बढ़ाता हुआ महात्माओं के साथ विरोध भी दुर्जनों के साथ से कुछ अच्छा है। अर्थात् भयभीत पुरुष यश नहीं फैला पाता। परन्तु यहाँ तो यश फैलाने के मूल में दुर्योधन का भययुक्त होना ही हेतु है। क्योंकि यदि वह युधिष्ठिर से भयभीत न हो तो अच्छे कृत्यों में न लगकर उनके प्रति उदासीन होकर विलासी बन सकता है जो कि अपयश का हेतु है। परन्तु जब वह युधिष्ठिर से आशंकित है तो सत्कर्मों में लगना स्वाभाविक है जो कि यश के हेतु है।

#### प्रश्न\- कालिदास की जन्मभूमि एवं निवास स्थान का परिचय दीजिए।

**उत्तर-**

कालिदास के जन्म स्थान के सम्बन्ध मे विद्वानों में मतभेद हैं। प्रायः विद्वानो ने अपने-अपने प्रान्त में जन्म लेने वाला बतलाया है। बंगाली विद्वान उनके जन्म स्थान को मुर्शिदाबाद के गड्डसिमरू नामक ग्राम को बतलाते हैं। वे कालिदास को काली का उपासक बतलाते है क्योंकि काली उपासना का केन्द्र बंगाल ही है। लेकिन अधिकांशतः विद्वान इस मत को नहीं मानते हैं।

काश्मीरी विद्वान उन्हें काश्मीर का बतलाते हैं। वे इस सम्बन्ध में कालिदास द्वारा वर्णित हिमालय पर्वतीय स्थानों के सुन्दर चित्रण का तर्क देते है किन्तु इसके विषय में वर्णन में कालिदास का नाम नहीं आया। अतः यह मत उचित नहीं है।

कुछ विद्वान इनकी जन्मभूमि विदर्भ बतलाया है। अपने तर्क की पुष्टि के लिए वे कालिदास के विदर्भ प्रेम की ओर इंगित करते हैं किन्तु प्रतिपक्षी इसका खंडन करते हैं कि कालिदास ने विदर्भ का सामान्य ही वर्णन किया है। अस्तु वे विदर्भ के नहीं हो सकते हैं।

महामहोपाध्याय हर प्रसाद शास्त्री इन्हें विदिशा का बतलाते हैं क्योंकि उन्होंने विदिशा के समीपस्थ सुन्दर चित्रों का वर्णन किया है किन्तु विद्वानों ने इस मत को भी मान्यता नहीं दी।

मैथिली विद्वान इन्हें मिथिला का बतलाते हैं। दरभंगा मंडलान्तर्गत उच्चैठ नामक ग्राम के पास दुर्गा की मूर्ति और पास ही में एक टीला है। विद्वानों का कहना है कि यहीं पर उन्हें दिव्य ज्ञान की प्राप्ति हुई थी। किन्तु अधिकांशतः विद्वान् इसे भी मानने को तैयार नहीं महाकवि कालिदास ने जिस सरसता रोचकता, मोह एवं लगाव के साथ उज्जयिनी का वर्णन किया है उस प्रकार किसी अन्य नगरी का नहीं। मेघदूत में कवि मेघ को चक्कर पड़ जाने पर भी श्री विशालां (उज्जयिनी) होकर जाने का आग्रह करता है। इस प्रकार उज्जयिनी के प्रति कवि का हार्दिक मोह है। कवि ने वहाँ भी छोटी-छोटी नदियों एवं अन्य विशेषताओं का भी सहज सूक्ष्म आंकलन किया है। इस प्रकार से यद्यपि कालीदास का जन्मभूमि के सम्बन्ध में भले ही निश्चित रूप से न कहा जा सके किन्तु उज्जयिनी ही उनका निवास स्थान प्रतीत हो रहा है।

कालिदास के जीवन वृत्त के सम्बन्ध में विद्वानों में मतभेद है। कुछ विद्वान उनको ब्राह्मण मानते हैं। बाल्यावस्था से ही उनके माता-पिता का स्वर्गवास हो गया था और उनका पालन-पोषण एक ग्वाले के द्वारा किया गया। महामहोपायाय वी. वी. मिराशी भी इन्हें ब्राह्मण बतलाते हैं। इनके ग्रन्थों में ऐसा प्रतीत होता है कि उन्होंने भारतवर्ष का संपूर्ण रूप से पर्यटन किया होगा। उनकी रचना से लक्षित होता है कि उनका जीवन विलासमय रहा होगा।

कालिदास ने वेदो ब्राह्मण ग्रन्थों उपनिषदों दर्शनों रामायण, महाभारत, पुराण, अयुर्वेद, धनुर्वेद, धर्मशास्त्र, नीतिशास्त्र, अर्थशास्त्र, संगीतशास्त्र, कामशास्त्र, व्याकरण छन्द, ज्योतिष काव्यशास्त्र आदि का गहन अध्ययन किया था। वे चित्रकला मे भी पंडित थे क्योंकि उन्होंने पटचित्र फलक चित्र और भित्ति चित्रों का भी उल्लेख किया है। वे लौकिक आचार-व्यवहारों से पूर्णतया परिचित थे और वे भूगोल का भी ज्ञान रखते थे। उन्होने अपने काव्य में आध्यात्मिक एवं भौगोलिक दोनों ही पहलुओं को प्रस्तुत कर श्रेय एवं प्रेय दोनों के प्रति सहज सामञ्जस्य स्थापित किया है उनकी काव्य प्रतिमा असाधारण है। यह निश्चित नहीं कहा जा सकता कि महाकवि कालीदास ने सर्वानन्द परिपूर्ण काव्यनन्द के पश्चात् स्वर्गानन्द को कब प्राप्त किया? फिर भी कुछ विद्वान गहन अन्वेषण के द्वारा यह सिद्ध कर देते हैं कि उन्होने 55 वर्ष से अधिक आयु प्राप्त की होगी।

#### प्रश्न\- महाकवि कालिदास की कृतियों का उल्लेख कर महाकाव्यों पर प्रकाश डालिए।

**उत्तर-**

वर्तमान समय में कालिदास के नाम से लगभग 41 रचनाएँ प्रचलित हैं। किन्तु उनमें से 7 ही कालिदास कृत मानी जाती है।

**(क) नाट्य ग्रन्थ**

1\. मालविकाग्निमित्र 2. विक्रमोवर्शीय 3. अभिज्ञानशाकुन्तलम्।

**(ख) काव्य ग्रन्थ -** 1 रघुवंश 2. कुमारसम्भव।

**(ग) खण्डकाव्य या गीतिकाव्य \-** 1\. ऋतुसंहार, 2. मेघदूत।

कालिदास की सुप्रसिद्ध कृतियों के अतिरिक्त ये कृतियाँ भी उल्लेखनीय हैं।

**कुमारसम्भव \-** यह कालिदास की उत्कृष्ट काव्य शैली की परिचायक मनोहर कृति है। इसके 17 सर्गों मे 8 सर्ग कालिदास कृत है। शेष के सम्बन्ध में सन्देह है। इन आरम्भ के 8 सर्गों में विषयात्मक दृष्टि से पूर्ण एकता है। इसकी काव्यशैली अत्यन्त रमणीय एवं चित्ताकर्षक है। इसका काव्य इतना चमत्कारयुक्त है। सहृदयों के हृदयों को आकृष्ट किये बिना नहीं रह सकता। इसके अंतर्गत शिव और पार्वती के रूप लावण्य का वर्णन अत्यन्त मधुर ढंग से किया गया। इसका कथाबन्ध नाटकीय है। भगवान शंकर की समाधि पार्वती की उपासना कामदेव के प्रभाव उस समय में बसंत का प्रादुर्भाव मदन के पुष्प बाण का प्रहार शिव का नियम भंग पार्वती के प्रति आकर्षण शिव का पुन आत्म-नियंत्रण कामदेव पर क्रोध मदन दहन रतिविलाप पार्वती प्रणय व्यापार आदि प्रसंग आये हैं।

**रघुवंश** भारतीय समालोचकों ने रघुवंश महाकाव्य को सर्वोत्कृष्ट कृति माना है। इसमें उन्नीस सर्ग हैं। इस काव्य का शुभारम्भ अयोध्या के सूर्यवंशी राजा दिलीप से होता है। राजा दिलीप की पत्नी सुदक्षिणा के कोई सन्तान न थी। इससे खिन्न होकर राजा दिलीप और उनकी पत्नी गुरु वशिष्ठ के आश्रम में गये। अन्ततः दिलीप नन्दिनी की सेवा करने लगे और नन्दिनी के द्वारा किये गये परीक्षण में सफल हुए तब नन्दिनी ने प्रसन्न होकर पुष्ट प्राप्ति का वरदान दे दिया और दिलीप के रघु नामक पुत्र रत्न हुआ। रघु विश्वजीत नामक यज्ञ का अनुष्ठान किया और अपनी समस्त संपत्ति दान कर दी। उनकी दरिद्रावस्था में वरतन्तु के शिष्य लाकर उनके पास धन याचना के लिए पहुंचते हैं। धन न होने के कारण रघु ने कुबेर के खजाने से धन लकार कौत्स को दिया कौत्स ने प्रसन्न होकर उन्हें प्रतापी पुत्र का वरदान दिया।

रघु के अज नामक पुत्र हुआ। जिसका विवाह विदिशा की सुन्दरी राजकुमारी इन्दुमती के साथ हुआ। इन्दुमती का अकस्मात ही देहान्त हो गया और उसी के वियोग में अज भी स्वर्ग पहुंच गये। अज के पुत्र दशरथ हुए। उनके द्वारा ऋषि कुमार श्रवण की भ्रमवश हत्या हो जाने पर उसके शाप के कारण ही पुत्र शोक से ही दशरथ की मृत्यु हुई। तत्पश्चात् दशवें सर्ग से लेकर पन्द्रहवें सर्ग तक राम चरित्र का विस्तृत वर्णन किया गया है। अन्त में कुछ सर्गो में उन्होंने विभिन्न राजाओं के चरित्र को साधारण ढंग से वर्णित किया है। परन्तु महाकाव्य के अन्तिम उन्नीसवें सर्ग में कामुक अग्नि वण का चित्रण अत्यन्त मार्मिकता के साथ प्रस्तुत किया है।

यह महाकाव्य भारतीय संस्कृति का प्रतिनिधि ग्रन्थ माना जाता है। कवि ने रघुवंश के राजाओं के चरित्र-चित्रण में अत्यधिक निपुणता दिखलाई है। कोमल मर्मस्पर्शी भावों का सहृदयता के साथ चित्रण किया गया है। इस प्रकार कहा जा सकता है कि महाकवि कालिदास की काव्य कला ने रघुवंश के इतिवृत्त को अत्यधिक कमनीयता तथा रमणीयता प्रदान की है।

#### प्रश्न\- प्राचीन भारतीय संगीत के उद्भव एवं विकास पर प्रकाश डालिए।

उत्तर-

भारत की सभ्यता व संस्कृति उसकी अपनी है। इस सभ्यता व संस्कृति का विकास आज भी चल रहा है। वेद, वेदाङ्ग पुराण नाट्य, धर्म शास्त्रादि इन सबमें संगीत के अस्तित्व को भी स्वीकारा गया है तथा बौद्धिक काल से लेकर आज तक संगीत के क्रियात्मक और शास्त्रीय क्षेत्र में हुए विद्वानों के योगदानों को अभिव्यक्त किया गया है। संगीत के संपूर्ण इतिहास को हम तीन भागों में बाँट सकते हैं -

1\. प्राचीन काल (आदिकाल से 1800 ई. तक)  
2\. मध्य काल (1800 ई. से 1600 ई. तक)  
3\. आधुनिक काल (1600 ई. से आज तक)

**प्राचीन काल \-** इस काल का आरम्भ आदिकाल से माना जाता है। संगीत की दृष्टि से वैदिक काल प्राचीनतम युग है। इस काल में वेदों की रचना हुई है। वेदों में सामवेद तो संगीत की दृष्टि से पूर्णतया स्वीकारा गया है। इसके मंत्रों का पाठ अभी भी संगीतमय होता है। सामवेद के गायन में केवल तीन स्वर प्रयोग किये जाते थे -  
1\. स्वरित (स). 2. उदात्त (रे). 3. अनुदात्त (नि)।

**याज्ञवल्क्य और पाणिनि मुनि के अनुसार** सात स्वरों की उत्पत्ति इन्हीं तीन स्वरों से हुई है **"उदात्ते निषाद गान्धारौ, अनुदात्ते ऋषभ धैवतौ शेषस्तु स्वरितः गेया षडज मध्यम पंचमाः '**

इस प्रकार उदात्त से नि और ग, अनुदात्त से ध और रे तथा स्वरित से स, म, प स्वरों की उत्पत्ति हुई है।

**'छान्दोग्य' और बृहदारण्यक उपनिषदों** में भी संगीत का उल्लेख मिलता है और अनेक संगीत वाद्यों के नाम भी मिलते हैं. जैसे\- वेणी वीणा दुंदभी आदि। इस प्रकार वैदिक काल में संगीत का पूर्ण विकास हुआ।

**रामायण काल -** रामायण काल में तत्कालीन सामाजिक जीवन में संगीत के महत्व की जानकारी मिलती है। रामायण में विभिन्न प्रकार के वादयों की जानकारी व अनेक प्रकार की संगीत उपमाओं का उल्लेख मिलता है और यह सिद्ध होता है कि यद्यपि संगीत ग्रन्थ नहीं मिलते फिर भी संगीत का प्रचारबराबर चलता रहा।

**महाभारत काल -** इस काल में भी संगीत उन्नत अवस्था में था। वेदव्यास द्वारा रचित 'महाभारत' और श्रीकृष्ण की "भगवद्गीता' में सभी श्लोक संगीतमय हैं। 'महाभारत' में सात स्वरों और गांधार ग्राम का भी वर्णन मिलता है। महाभारत काल के बाद पाणिनी रचित अष्टाध्यायी में भी सात स्वरों और ग्राम का वर्णन मिलता है। पाणिनी शिक्षा में भी संगीत की पर्याप्त सामग्री मिलती है।

**बौद्ध काल \-** इस काल में महात्मा बुद्ध ने संगीत के माध्यम से मानव हित व कल्याण के लिए सिद्धान्तों का प्रतिपादन किया। जिसके फलस्वरूप संगीत का आध्यात्मिक पक्ष निखरकर आया।

**मौर्य युग -** इस काल में सम्राट अशोक ने संगीत की गौरवमयी परम्परा को विदेशों में स्थापित किया। प्रस्तर एवं ताम्रादि शिलालेखों में गुण-गान के लिए पद्यमर्या या गीतात्मक शैली अपनायी गई।

**शुंग काल \-** इस काल में संगीत के प्रसिद्ध विद्वान आचार्य पतञ्जलि द्वारा लिखित ग्रन्थ 'महाभाष्य में संगीत के चारों अंगों का उल्लेख मिलता है।

**कनिष्क काल \-** इस काल में संगीत का प्रचार अन्य देशों में खूब हुआ। चीन, रोमादि के साथ सांस्कृतिक सम्बन्ध स्थापित किये गये, जिसमें संगीत का प्रचार-प्रसार साहित्य के माध्यम से पर्याप्त मात्रा में मिलता है।

**भरत काल\-** यह काल संगीत की दृष्टि से बहुत महत्वपूर्ण है। इसे संगीत का नवीन भी माना जाता है। भरत कृत 'नाट्यशास्त्र की रचना इसी काल में हुई। इसी कारण इसे भरत काल कहा जाता है। अधिकांश विद्वानों द्वारा इस ग्रन्थ का समय 5वीं शताब्दी माना गया है। यह पुस्तक नाट्य के सम्बन्ध में लिखी गई है जिसमें कुल 36 अध्याय हैं, जिसके अन्तिम छः अध्यायों में संगीत विषयों पर प्रकाश डाला गया है। इससे यह सिद्ध होता है कि उस समय संगीत और नाट्य का बहुत गहरा सम्बन्ध था। नाट्यशास्त्र को नादशास्त्र, मोक्षशास्त्र तथा योगशास्त्र भी कहा जा सकता है। इस ग्रन्थ में संगीत से सम्बन्धित निम्न विषयों का उल्लेख है-

1\. भरत ने केवल मध्यम व षडज ग्राम का वर्णन किया। इसमें गांधार ग्राम का उल्लेख नहीं मिलता।  
2\. षडज ग्राम की 7 और मध्यम ग्राम की 11. कुल मिलाकर 18 जातियों का वर्णन किया है। इसको पुनः 2 भागों में विभाजित किया गया - शुद्ध व विकृत। षडज और मध्यम ग्राम दोनों की शुद्ध व विकृत जातियों मिलती है।  
3\. जाति के 10 लक्षण माने गये हैं - ग्रह, अंश, तार, मंद्र, न्यास, अपन्यास, अल्पत्व, बहुत्व, षाडवत्व एवं औद्रवत्व।  
4\. केवल काकिली निषाद अंतरगाधार विकृत स्वर माने गए हैं।  
5\. वादी, संवादी स्वरों की पूरी 6 या 13 श्रुतियाँ मानी गयी हैं।  
6\. स म प की चार-चार श्रुतियाँ, गनि की दो-दो श्रुतियाँ तथा रे, ध की तीन-तीन श्रुतियों मानी गई है।

**गुप्तकाल \-** भरत काल के बाद गुप्त युग का आविर्भाव हुआ। इस युग में भरत के पुत्र दत्तिल द्वारा लिखा 'दत्तिलम्' नामक संगीत ग्रन्थ मिलता है। इसका रचनाकाल पाँचवी शताब्दी के आस-पास माना जाता है। इसमें भरत के नाट्यशास्त्र' के विपरीत गांधार ग्राम का उल्लेख मिलता है। विवादी स्वरों की दूरी 2 श्रुतियों की मानी गई है। संवादी स्वरों की दूरी भरत के समान ही मानी गई है। 18 जातियाँ भरत के समान ही हैं। इस काल में महान संगीतज्ञ चन्द्रगुप्त के दरबार में विजय प्राप्त करने के बाद संगीत के आयोजन होते थे। इसी काल में समुद्रगुप्त भी एक कुशल वीणावादक थे। इस काल में ऐसे गीतों की रचना हुई जिसमें हिंदुस्तानी संस्कृति व सभ्यता का चित्रण होता था। इस काल में अनेक राग-रागनियों का प्रचलन था।

इसके पश्चात् चंद्रगुप्त विक्रमादित्य का समय आता है। इस काल में संगीत यूरोपीय देशों में . पहुँचा। इस काल में महान कवि व नाटककार कालिदास हुए जिन्होंने 'कुमारसंभव', 'मेघदूत' व 'ऋतुसंहार' जैसे अनुपम गीत-काव्यों का निर्माण किया।

**हर्षवर्धन युग -** 606 ई. में हर्षवर्धन राजसिंहासन पर बैठे। संगीत प्रेमी होने के कारण इनके राज्य में संगीत सभाओं का आयोजन होता था। संगीत का प्रचार व प्रसार मुख्यतः नाटकों के माध्यम से होता था। इस युग में छठी शताब्दी के अंत तथा सातवीं शताब्दी के प्रारम्भ में मतंगकृत 'बृहद्देशी ग्रंथ का उल्लेख मिलता है।

भरतकृत 'नाट्यशास्त्र' के समान यह ग्रन्थ भी संगीत के विकास में बहुत महत्वपूर्ण है। मतंग मुनि ने इस ग्रन्थ में देशी रागो का विवरण दिया है इसलिए इस ग्रन्थ का नाम 'बृहद्देशी' है। इसमें नाद के पाँच मेंद माने हैं। मतंग ने ग्राम व मूर्च्छना की विस्तृत परिभाषा दी है और ग्राम राग का भी वर्णन किया है। भरतकाल में रागों का अस्तित्व नहीं था। राग का उल्लेख सर्वप्रथम मतंग की 'बृहद्देशी' में उपलब्ध होता हैं। मतंग ने रागों का वर्गीकरण 'ग्राम राग' व भाषा राग' आदि सात गीतियों में किया है। मतंग के 'बृहददेशी ग्रंथ के अतिरिक्त 7वीं च्वी शताब्दी में नारद कृत 'नारदीय शिक्षा' और 'संगीत मकरंद आदि ग्रन्थ भी प्रकाश में आए हैं। मतंग के बाद नारद ने भी संगीत की विवेचना की है। इस ग्रन्थ में उपलब्ध संगीत सामग्री का शास्त्रीय विषय 'सामगान' था। इस समय भक्ति और संगीत से मिली-जुली धार्मिक भावना के संयोग से संगीत का यथेष्ट प्रचार हुआ।

**राजपूतकालीन संगीत -** मौर्य व गुप्तकाल में जो संगीत की स्थिति थी वह न रह सकी। राजपूत युद्ध प्रिय जाति थी। वह संगीत के आत्मिक सौन्दर्य को न समझ सकी। संगीत के क्षेत्र में जो घरानों का क्रम चला, वह राजपूत काल की ही देन थी। इस घराने की विचारधारा ने संगीत के विकास को अवरुद्ध कर दिया। यही कारण था कि राजपूत काल में संगीत का विकास न हो सका। फिर भी इस युग में भवभूति की 'महावीर चरित' और' मालतीमाधव' जैसे संगीतमय नाटकों में संगीत की सुन्दर अभिव्यक्ति हुई है। राजपूतकालीन राग-रागनियों के चित्र भी मिलते हैं।

इसके अतिरिक्त इस काल में जयदेव कृत 'गीत गोंविद की भी रचना हुई है। जयदेव कवि होने के साथ-साथ गायक भी थे। इसमें राधा और कृष्ण से सम्बन्धित प्रबंध गीत हैं तथा प्रत्येक अष्टपदी पर राग और ताल के निर्देश उपलब्ध होते हैं।

इस प्रकार भारतीय प्राचीन सगीत ने अपना सर्वांगीण विकास कर लिया था जो सामवेद के सामगान से प्रारम्भ हुआ था। संगीत का क्षेत्र अत्यधिक विस्तृत है। अतएव मध्यकाल और आधुनिक काल में भी संगीत सम्बन्धी कई ग्रन्थ लिखे गये। आज भी संगीत को नये-नये सुरों से सजाया जाता है और सजाया जाता रहेगा।

#### प्रश्न\- महाकवि कालिदास की काव्य शैली पर प्रकाश डालिए।

उत्तर-

कवि कुलगुरू कालिदास ने अपनी कविता वनिता को कला या भाव दोनों ही पक्षों से रामलकृत किया है। जहाँ एक ओर अपने विभिन्न अवयव अलंकार छन्द एवं समुचित शब्द विन्यास से विलसित हैं वहीं दूसरी ओर रस भाव एवं ध्वनि के विलास से उसका अन्तराल उल्लसित हो उठा है। महाकवि की शैली की यह असाधारण विशेषता है कि वे मावानुकूल ही भाषा का प्रयोग करते हैं। जहाँ पर अनेक कवि हृदय पक्ष को विस्मृत कर कला पक्ष की ओर आकृष्ट हो जाते हैं तथा दूसरे कविजन कला पक्ष की उपेक्षा कर भावपक्ष के संयोजन में ही लगे रहते हैं, ही कालिदास दोनो पक्षों का सुन्दर ढंग से समन्वय करके उन्हें उचित रूप से प्रस्तुत कर देते हैं।

उनकी रचनाओं की लोकप्रियता का प्रमुख कारण यह है कि उनमें प्रसाद गुणोपेत ललित एवं परिष्कृत काव्य शैली का प्रयोग हुआ है। माधुर्य गुण सवलित उनका प्रसाद गुण पाठकों के चित्र को प्रसन्न कर देता है। वैदर्भी रीति के वे सर्वश्रेष्ठ कवि हैं।

ध्वन्यात्मकता उनकी शैली प्रमुख विशेषता है। उनके श्लोकों से निकलने वाली ध्वनि पाठकों पर सम्मोहन का कार्य करती है। उदाहरण के लिए निम्नलिखित श्लोक उदधृत किया जा रहा है -  
'एवं वादिनि देवर्षो पार्श्वे पितुरधोमुखी।  
लीलाकमलपत्राणि गणयामास पार्वती॥

जब महर्षि अंङ्गिस हिमालय से पार्वती के सम्बन्ध में बातचीत करते हैं तो उनके समीप स्थित पार्वती के सम्बन्ध में बातचीत करते हैं तो उनके समीप स्थित पार्वती आत्मविषयक चर्चाओं को सुनकर पिता के सामने मुख झुका लेती हैं और कमल की पंखुड़ियों को गिनने लगती हैं। पार्वती के इन कार्यों से उनकी शालीनता आनन्दानुभूति प्रेम प्रभूति तथा प्रस्ताव की स्वीकृति आदि की अभिव्यक्ति होती है। उनके द्वारा मुख झुका लेने से यह भी स्पष्ट हो जाता है कि अब वारुव्यवस्था को प्राप्त करने जा रही है। लीला कमल विलास द्वारा कवि ने मुग्धा नायिका सुलभ व्यापार तथा रमणीयता को प्रस्तुत किया है।

वे कोमल तथा सुकुमार श्रृंगारिक एवं कारुणिक भावो के चित्रण में अद्वितीय शिल्पी हैं। कोमल श्रृंगारिक भावो का उदाहरण प्रस्तुत है-  
'अधरः किसलयरागः कोमलविटपानुकारिणो वाहू।  
कुसुममिव लोमनीयं यौवनमंगेषु सन्नद्धम्॥

इस श्लोक मे कोमल श्रृंगारिक भावों की व्यञ्जना पायी गयी है। राजा दुष्यन्त की शकुन्तला का अधरोष्ठ किसलय के समान लाल-लाल प्रतीत होता है। उसका भुज युगल कोमल विपट के समान है। उसके सपूर्ण शरीर में व्याप्त फूल के सदृश कमनीय नव यौवन राजा को अपनी ओर आकर्षित कर रहा है। कोमल कारुणिक भावो की व्यञ्जना को इस श्लोक में देखें-  
"शममेष्यति मम शोकः कथं नुवत्से त्वया रचितपूर्व  
उटजद्वारविरूढं नीवारवलि विलोकयतः।

इस श्लोक में अपूर्व कोमल कारुणिक भावो की अभिव्यञ्जना की गयी है। जब शकुन्तला महर्षि कण्व के शोक को कम करने के लिए कहती है तो वे कहते हैं कि जब-जब तुम्हारे द्वारा उगाये गये नीवार को देखेंगे तब-तब तुम्हारे द्वारा मेरे हृदय में शोक रूपी वृक्ष चौगुना बढ़ता जायेगा।

#### प्रश्न\- सिद्ध कीजिए कि कालिदास संस्कृत के श्रेष्ठतम कवि हैं।

**उत्तर-**

**संस्कृत के श्रेष्ठतम कवि : कालिदास**

कविकुलगुरु महाकवि कालिदास संस्कृत के सर्वश्रेष्ठ कविरत्न हैं। निम्नलिखित पद्य में इन्हें कवियों में सर्वश्रेष्ठ बतलाया गया है -  
"पुष्पेषु चम्पा नगरीषु काञ्ची  
नदीषु गङ्गा नृवरेषु रामः।  
नारीषु रम्भा पुरुषेणु विष्णुः  
काव्येषु माघः कविकालिदासः॥"

महाकवि कालिदास को कविताकामिनी के विलास और कविकुलगुरु जैसे शब्दों से सम्बोधित किया गया है। संस्कृत के कवियों में जितना महत्त्व कालिदास को प्राप्त हुआ है, उतना अन्य किसी को नहीं।

महाकवि कालिदास के स्थितिकाल एवं जन्मस्थान दोनो ही विवादास्पद हैं। इस सम्बन्ध में विद्वानों में पर्याप्त मतभेद है। कतिपय विद्वान् उन्हें षष्ठशतक का बतलाते हैं परन्तु अधिकांश विद्वान् उनकी स्थिति ई. पू. प्रथम शताब्दी में ही मानते हैं। उनके जन्मस्थान के सम्बन्ध में कुछ विद्वान् उन्हें बंगाल का बतलाते है कुछ कश्मीर की ओर खींचते हैं, अन्य विदर्भ की बात करते हैं तथा दूसरे मिथिला का कहते है। परन्तु कवि का प्रेम सर्वाधिक उज्जयिनी से है। अतः उक्त आधार पर विद्वान लोग उन्हें उज्जयिनी निवासी मानते हैं।

महाकवि कालिदास की सात कृतियाँ हैं। इनमें रघुवंश तथा कुमारसम्भव दो महाकाव्य हैं. ऋतुसंहार तथा मेघदूत ये दोनों ही खण्डकाव्य है तथा अभिज्ञानशाकुन्तलम्, विक्रमोर्वशीय एवं मालविकाग्निमित्र ये तीन नाटक रत्न हैं।

महाकवि कालिदास की काव्यशैली भाव और कला दोनों ही पक्षों से विभूषित है। इनकी रचनाओं में प्रसादगुणोपेत लतित वैदर्भी रीति के प्रायः दर्शन होते हैं।

उदाहरण के लिए मनोरम पदावली से युक्त निम्नलिखित पद्य का अवलोकन करें -  
"अनाघ्रातं पुष्पं किसलयमलूनं कररुहै -  
रनाविद्धं रत्न मधु नवमनास्वादितरसम्।  
अखण्ड पुण्यानां फलमिव च तद्रूपनधं  
न जाने भोक्तारं कमिह समुपस्थास्यति विधिः॥ "

महाकवि कालिदास की कृतियों में सौन्दर्य की सहज योजना हुई है। कवि पार्वती के निर्मलस्मित का इस प्रकार वर्णन कर रहा है -  
"पुष्पं प्रवालोपहितं यदि स्यान्मुक्ता  
फलं वा स्फुटविद्रुमस्थम्।  
ततोऽनुकुर्याद्विशदस्य तस्या  
स्ताम्रोष्ठपटर्यस्तरुचः स्मितस्य॥"

महाकवि कालिदास शृंगार रस के अद्वितीय शिल्पी हैं। उनकी कृतियों में संयोग एवं विप्रलम्भ दोनों ही प्रकार के श्रृंगार रस के उदाहरण देखे जा सकते हैं।

संयोग श्रृंगार के एक उद्धरण का अवलोकन करें-  
किं शीतलैः क्लमविनोदिभिरार्द्रवातान्,  
सञ्चारयामि नलिनीदलताल वृन्तैः।  
अड्के निधाय करभोरु यथा सुखं ते  
संवाहयामि चरणावुत पद्म ताम्रौ।।

इसी प्रकार विप्रलम्भ श्रृंगार का भी एक उद्धरण देखें -  
त्वामालिख्य प्रणयकुपितां धातुरागैः शिलाया -  
मात्मानं ते चरणपतितं यावदिच्छामि कर्तुम्।  
अस्तैस्तावन्मुहुरूपचितैर्दृष्टिरालुप्यते मे  
क्रूरस्तस्मिन्नपि न सहते सङ्गमनौ कृतान्तः॥

उपमा के प्रयोग में महाकवि कालिदास सिद्धहस्त हैं। निम्नलिखित श्लोक में दीपशिखा शब्द के प्रयोग से उन्हें दीपशिखा की उपाधि से विभूषित किया गया है -  
सञ्चारिणी दीपशिखेव रात्री  
यं यं व्यतीयाय पतिंवरा सा।  
नरेन्द्रमार्गाट्ट इव प्रपेदे  
विवर्णभावं स स भूमिपालः॥  

प्रकृति चित्रण में महाकवि कालिदास सिद्धहस्त हैं। उनकी कृतियों में भारतीय संस्कृति का मनोहर बिम्ब सर्वत्र झलक रहा है। उनके द्वारा संस्कृत साहित्य की अपूर्व श्रीवृद्धि हुई है। संस्कृत के विद्वानों ने उन्हें राष्ट्रकवि की पदवी से विभूषित किया है।

उनके विषय में कवि ने ठीक ही कहा है -  
"अस्पृष्टदोषा नलिनीव हृष्टा  
हारावलीव प्रथिता गुणौधैः।  
प्रियांकपालीव विमर्दहृद्या  
न कालिदासादपरस्य वाणी॥'  

#### प्रश्न\- उपमा अलंकार के लिए कौन सा कवि प्रसिद्ध है।

उत्तर-

कविकुल गुरु महाकवि कालिदास संस्कृत के सर्वश्रेष्ठ कवि है। संस्कृत के कवियों में जितना महत्व कालिदास को दिया गया उतना अन्य किसी भी कवि को प्राप्त नहीं हुआ है। कालिदास की रचनाओ में वैसे तो सभी रसो का प्रयोग किया गया है परन्तु उपमा अलंकार का तो अम्बार लगा हुआ है। बिना उपमा अलंकार के उनका कोई भी काव्य पूर्ण नहीं है। उपमा अलंकार के प्रयोग में महाकवि कालिदास सिद्धहस्त कवि है। दीपशिखा शब्द के प्रयोग से उन्हे दीपशिखा की उपाधि से विभूषित किया गया है -  
"संचारिणी दीपशिखेव रामौ  
यं यं व्यतीयाय पतिवरा सा।  
नरेन्द्र मार्गाट्र इव प्रपेदे,  
विवर्ण भावं स स भूमिपालः॥

कालिदास की कृतियों में उपमा के साथ-साथ भारतीय संस्कृति का मनोहर बिम्ब सर्वत्र झलक रहा है। उनके द्वारा संस्कृत साहित्य की अपूर्व श्रीवृद्धि हुई है। पुरातन कवियों से माघ की उत्कृष्टता को प्रतिपादित करते हुए पण्डितों ने इस उक्ति के प्रतिपादित किया है। कालिदास में उपमा का सौन्दर्य है। भारवि में अर्थगौरव का वैशिष्ट्य तथा दण्डी में पदलालित्य का चमत्कार है। परन्तु महाकवि माघ में उक्त तीनों गुण पाये जाते है। महाकवि माघ के विषय में यह उक्ति प्रचलित है -  
"उपमा कालिदासस्य भारवेरर्थ गौरवम |  
दण्डिनः पद लालित्यम् माघे सन्ति त्रयो गुणाः॥  
"तं गौरवम् बुद्धगतं चकर्ष भार्यानुरागः पुनराचकर्ष।  
सो अनिश्चयान्नापि ययौ न तस्थौ तरंस्तर गेएिवव राजहंसः॥

उपमा, तो कालिदास की सच्ची सहचरी बन गयी थी। छन्दों का प्रयोग प्रसादगुण, एवं माधुर्य तथा वैदर्भी की त्रिवेणी से संयुक्त होती हुई ध्वन्यात्मकता उनकी सरस काव्य कला में चमत्कार उत्पन्न करती है।  

#### प्रश्न\- अपनी पाठ्य-पुस्तक में विद्यमान 'कुमारसम्भव' का कथासार प्रस्तुत कीजिए।

**उत्तर-  
**

**कुमारसम्भव**

कुमारसम्भव कविकुलगुरु कालिदास की अनुपम रचना है। इसमें प्राय. भगवान शंकर, पार्वती और स्वामी कार्तिकेय के जन्म आदि का विशेष रूप से वर्णन किया गया है। इस प्रसंग का वर्णन के पंचम सर्ग से अधिग्रहीत है। कुमारसम्भव महाकाव्य में पंचम सर्ग की कथा बी0 ए0 प्रथम वर्ष के पाठ्यक्रम में अध्ययन के लिए सम्मिलित की गयी है जिसके कथानक में भगवान शकर के द्वारा अपने ही समक्ष कामदेव को भस्म हुआ देखकर पार्वती अत्यधिक निराश हो जाती है। इस घटना से यह विश्वास हो जाता है कि केवल सौन्दर्य के द्वारा ही भगवान शिव को प्रसन्न नहीं किया जा सकता है अर्थात् अपने उद्देश्य की प्राप्ति के लिए साधना परम आवश्यक है।

पार्वती कठोर तपस्या के द्वारा शिव को प्रसन्न करने का दृढ़ निश्चय करती है। युवावस्था सुकुमारता को देखकर पार्वती की माता मैना ने उन्हें तपस्या करने से बहुत रोका परन्तु पार्वती अपने इस सुदृढ निश्चय से विचलित नहीं हुई। अन्त में पूज्य पिताजी की आज्ञा पाकर पार्वती अपनी सखियों के साथ तपस्या करने गौरी शिखर पर चली जाती है। वहाँ पहुँचकर पार्वती अपने बहुमूल्य आभूषण एवं वस्त्र उतारकर तथा वल्कल वस्त्र धारण कर मौञ्जी मेखला धारण कर लेती है। अपने हाथ में अक्षमाला लेकर नियमपूर्वक तपस्या करने लगती है। इस तरह पंचम सर्ग में कठोर तपस्या साधना के माध्यम से उद्देश्य की प्राप्ति का वर्णन किया गया है।

कुमारसम्भव कथासार में कालिदास द्वारा श्रृंगार रस का अद्वितीय मिश्रण एवं उनकी कृतियों में सयोग तथा विप्रलम्भ दोनों ही प्रकार के श्रृंगार रस का अप्रतिम सम्मिश्रण मिलता है। इस प्रकार कुमारसम्भव के इस अंक में प्रकृति चित्रण तथा भारतीय संस्कृति का मनोहर बिम्ब सवृत्र झलक रहा है। स्वभावतः पार्वती एक सुकुमारी थी। उनकी कठोर तपस्या का प्रभाव सोचकर माता दुःखी हो जाती है और कहती हैं जिसका शरीर फूलों के छूने से पीडित हो जाता था वही पार्वती अब बिस्तररहित भूमि पर बैठकर समय व्यतीत कर रही है।

#### प्रश्न\- कालिदास की भाषा की समीक्षा कीजिए।

**उत्तर-**

महाकवि कालिदास की भाषा सरस सरल, प्राञ्जल, परिष्कृत एवं प्रसादगुणोपेत है। उनकी भाषा में पाण्डित्य प्रदर्शन की प्रवृत्ति नहीं है। कहीं-कहीं मुहावरेदार भाषा का चुस्त प्रयोग किया गया है। उनका भाषा पर असाधारण अधिकार है। वे जहाँ जिस भाव के प्रस्तुत करना चाहते हैं भाषा वहाँ पर उसी रूप में सामने आ जाती है। उनके पद एवं वाक्य छोटे स्निग्ध मसृण रसीले एवं चटकीले हैं। वर्णनों के अवसर पर भाषा की सजीवता एवं स्वाभाविकता अलग से रस माधुरी घोल रही है। उदाहरण के लिए निम्नांकित श्लोक को प्रस्तुत कर रहे हैं -

"आनाघांत पुष्पं किसलयमलून कररूहै -  
रनाविद्धं रत्नं मधु नवमनास्वादितरसम्।  
अखण्ड पुण्यानां फलमिव च तद्रूपमनध  
न जाने मोकार कमिह समुपस्थास्यति विधिः॥'  

#### प्रश्न\- कालिदास की रसयोजना पर प्रकाश डालिए।

उत्तर-

महाकवि कालिदास रससिद्ध कवि है। वे श्रृंगार रस के अद्वितीय शिल्पी हैं। उन्होंने अपने काव्यो में प्रायः ललित श्रृंगार की सुन्दर व्यञ्जना की है। श्रृंगार के साथ ही साथ वे करुण, वीर, अदभुत, भयानक, वात्सल्य तथा हास्य रस की योजना में भी पूर्ण सफल हुए हैं। शृंगार रस के दोनों पक्षों में उन्हें सफलता मिली है। संयोग श्रृंगार का एक उदाहरण को देखें-  
"कि शीतलैः क्लमविनोदिमिरार्द्रवतान्।  
सम्चारयामि नलिनी दलतालवृन्तैः।  
अड्के निधारा करमोरू यथासुखं ते  
संवाहयामि तरणावुत पद्मताम्रौ॥"

इसी प्रकार विप्रलम्भ शृंगार का भी एक उदाहरण देखें-  
"त्वामालिरव्य प्रणयकुपितां धातुरागैः शिलाया-  
मात्मानं ते चरणपतितुं यावदिच्छमि कर्तुम्।  
अस्त्रैस्तावन्मुहूरुपचित दृष्टिरालुप्यते मे  
क्रूरस्तस्मिन्नपि न सहते सङ्गमं नौ कृतान्तः॥"  

#### प्रश्न\- कालिदास की सौन्दर्य योजना पर प्रकाश डालिए।

उत्तर-

महाकवि कालिदास परम सौन्दर्य प्रेमी हैं। उन्होंने अपने काव्यों में सुन्दर स्वरूपों को उपस्थित किया है। अतः उन्हें सौन्दर्य का कवि कहा गया है। पार्वती के सौन्दर्य-चित्रण को देखें -  
"दिने दिने सा परिवर्धमाना लब्धोदया चान्द्रमसीव लेखा।  
पुपोष लावण्यमदान्विशेषाञ्ज्योत्सन्नान्तराणीव कलान्तराणि॥"

पार्वती चन्द्रकला के समान शनैः\-शनै बढ़ने लगता है और जिस प्रकार चांदनी के बढ़ने के साथ\- साथ चन्द्रमा की अन्य कलायें भी बढ़ने लगी हैं वैसे ही ज्यों-ज्यों पार्वती बढ़ने लगती है त्यों-त्यो उसके सुन्दर अंग भी सुशील होकर बढ़ने लगते हैं -  
पुष्पं प्रवालोपहितं दि स्यान्मुक्ताफलं वा स्फुटविद्रुमरथम्।  
ततोऽनुकर्याद्विशदस्थ तस्यास्ताम्रौष्ठपर्य्यस्तरूचः स्मितस्य॥"

यदि फूल प्रवालों से घिरा हो अथवा मोती विद्रुम मणियों बीच में स्थित हो तभी वह पार्वती के ताम्रवर्ण अर्धरोष्ठों के चारों ओर फैली हुई मुस्कराहट का अनुकरण कर सकता है।

स्तनों के उभार के भार से झुके हुए शरीर पर प्रात कालीन सूर्य की भाँति अरुणाम-परिधान धारण किये वह ऐसी प्रतीत हो रही थी जिस प्रकार फूलों के गुच्छों से झुकी हुई पल्लविनी लता तथा नवीन लाल-लाल कोपलों वाली चलती-फिरती लता हो।

"आवर्जिता किञ्चिदिव स्तनाभ्यां वासोवसाना तरुणार्करागम्।  
पर्य्याप्तपुष्पस्तवकावनम्रा सञ्चारिणी पल्लविनी लतेव॥  

#### प्रश्न\- 'उपमा कालिदासस्य' की समीक्षा कीजिए।

**उत्तर-**

महाकवि कालिदास की कृतियों में उपमाओं का सबसे अधिक प्रयोग हुआ है। उन्होंने प्रायः उपमा के सभी वेदों के स्थान प्रदान किया है। आगे राजा दिलीप मध्य मे नन्दिनी और उसके पीछे रानी सुदक्षिणा कवि रानी तथा नन्दनी की उपमा ऋति एवं स्मृति से देता है \- श्रुतेरिवार्थ स्मृतिरनवगच्छत्। जैसे स्मृतियाँ ऋति के अर्थ का स्मरण करती है। उसी प्रकार सुदीक्षणा नन्दनी का अनुगमन कर रही है। इन्दुमती के स्वयवर में इन्दुमती जिस-जिस राजा का परित्याग करती जाती है उसी का मुख निराशा की कालिमा से ऐसा मलिन हो जाता है जिस तरह से रात्रि में राजमार्ग के वे महल जिनको दीपशिखा पीछे छोड़कर आगे बढ़ जाती है -  
सञ्चारिणी दीपशिखेव रात्रो यं यं व्यतीयाय पतिवरा सा।  
नरेन्द्र मार्गाट्ट इव प्रपेदे विवर्णभावं सस भूमिपालः॥

यहाँ पर इन्दुमती की उपमा दीपशिखा से दी गयी है जोकि अभिप्राययुक्त है। मूर्त के लिए अमूर्त अमूर्त के लिए मूर्त एवं अमूर्त के लिए अमूर्त उपमाओं का प्रयोग किया गया है। उनकी उपमाओं मे सजीवता एवं स्वाभाविकता के दर्शन होते हैं। वे सर्वजननीक हैं।

#### प्रश्न\- महाकवि भर्तृहरि के जीवन-परिचय पर प्रकाश डालिए।

अथवा  
**भर्तृहरि के व्यक्तित्व पर प्रकाश डालिए।**

उत्तर-

संस्कृत के अन्य महाकवियों के समान महाकवि भर्तृहरि ने भी अपने विषय में भी कुछ नहीं लिखा है, अतएव जनश्रुतियों एवं अन्य साधनों के द्वारा ही हम उनके विषय में कुछ लिख सकते हैं।

एक किदवन्ती के अनुसार महाकवि भर्तृहरि शकारि विक्रमादित्य के ज्येष्ठ भ्राता थे। ज्येष्ठ होने के कारण उन्ही को राजसिंहासनासीन होना चाहिए था परन्तु अपनी असाधारण सुन्दरी पिंगला नामक पत्नी के विश्वासघात के कारण उन्हें संसार से वैराग्य हो गया और उन्होंने अपने लघु भाई विक्रम को राजसिंहासन देकर वैराग्य स्वीकार कर लिया। रानी पिंगला के विश्वासघात की घटना इस प्रकार है -

कहते हैं कि एक समय एक प्रख्यात योगी ने महाराज भर्तृहरि को एक ऐसा दिव्य फल प्रदान किया जिसके खाने से अक्षय यौवन की प्राप्ति की जा सकती थी। भर्तृहरि अनन्य सुन्दरी पिंगला रानी को अत्यधिक प्यार करते थे अतः उन्होंने यह फल स्वयं न खाकर पिंगला को ही दे दिया। रानी पिंगला किसी अन्य पुरुष से प्रेम करती थी अतः उसने वह फल स्वयं न खाकर अपने प्रेमी को दे दिया। उस रानी का भी वह प्रेमी किसी वेश्या के प्रेम में डूबा हुआ था। उसने भी वह फल स्वयं न खाकर उस वेश्या को दे दिया। वह वेश्या महाराज भर्तृहरि से अत्यधिक प्रेम करती थी, अतः उसने वह फल स्वयं न खाकर महाराज भर्तृहरि को भेंट कर दिया। राजा ने उस फल को पहचान लिया और छानबीन कर रानी पिंगला के संबंध को जान लिया। जब रानी को यह ज्ञात हो गया कि राजा उसके अवैध प्रेम संबंध को जान गये हैं तो उसने छत से कूद कर आत्महत्या कर ली। विद्वानों का विचार है कि इस घटना से ही प्रभावित होकर महाकवि भर्तृहरि ने निम्नलिखित श्लोक की रचना की थी -  
यां चिन्तयामि सततं मयि सा विरक्ता,  
साप्यन्यमिच्छति जनं स जनोऽन्यसक्तः।  
अस्मत्कृते च परिशुष्यति काचिदन्या,  
धिक्तां च तं च मदनं च इमां च मां च॥  

अर्वाचीन कोष के अनुसार महात्मा भर्तृहरि के पिता का नाम श्री वीरसेन था। वीरेसन गान्धर्व जाति के थे। उनकी चार सन्तानें थीं\- भर्तृहरि, विक्रमादित्य, सुभटवीर्य और मैनावती। मैनावती ही इतिहास प्रसिद्ध गोपीचन्द्र की माता थी। श्री शेषगिरि शास्त्री के मतानुसार \- "राजा विक्रमादित्य चंद्रगुप्त नामक ब्राह्मण के पुत्र थे। उन्होंने चार विवाह किये थे। उनकी पहली पत्नी ब्राह्मण की पुत्री थी, दूसरी क्षत्रिय की तीसरी वैश्य की और चौथी शूद्र की थी। उनके क्रमशः ब्राह्मणी, भानुमती, भाग्यवती और सिन्धुमती नाम थे। उन चारों ने एक-एक पुत्ररत्न को जन्म दिया था। ब्राह्मणी से वररुचि का, भानुमती से विक्रमादित्य का, भाग्यवती से भट्टि का और सिन्धुमती से भर्तृहरि का जन्म हुआ था। इनमे विक्रमादित्य राजा थे तथा भट्टि उनके प्रधानमंत्री'।

एक अन्य किंवदन्ती के अनुसार महात्मा भर्तृहरि की माता का नाम सुशीला था। सुशीला जम्बू द्वीप के महाराज की एकमात्र कन्या रत्न थी। अतः राजा ने अपने नाती भर्तृहरि को राज्य सौंप दिया था। भर्तृहरि ने उज्जयिनी को अपनी राजधानी बनाया। एक समय राजा भर्तृहरि वन में शिकार खेलने गये। वहाँ उनके एक शिकारी ने एक हिरण का वध किया परन्तु उसी समय सर्प के डस लेने से शिकारी की मृत्यु हो गयी। जिस हिरण को उस शिकारी ने मारा था उसकी पत्नी हरिणी उस हरिण के शव पर मर कर गिर पड़ी। इसके पश्चात् जब शिकारी की पत्नी को यह समाचार ज्ञात हुआ तो वह चिता बनाकर पति के साथ सती हो गयी। राजा को इस घटना से अत्यधिक आश्चर्य हुआ। उन्होंने घर पहुंचकर यह वृत्तान्त पिंगला रानी को बतलाया। इस पर रानी ने उत्तर दिया कि इस पर आश्चर्य की कोई बात नहीं।

रानी ने कहा \- सच्ची सती तो बिना अग्नि के ही अपने को भस्म कर सकती है। महाराज भर्तृहरि ने अपनी पत्नी के पातिव्रत्य की परीक्षा लेने का निश्चय कर लिया। एक समय वह पुनः शिकार के लिए वन में गये। वहाँ से नौकर के द्वारा रक्त-रंजित अपने वस्त्रों को भिजवाकर रानी पिंगला से यह कहलवाया कि राजा को व्याघ्र ने खा लिया। रानी ने उन रक्तरंजित वस्त्रों को पृथ्वी पर रखकर प्रणाम किया तथा अपने प्राण छोड़ दिये। राजा को जब यह घटना मालूम हुई तो उन्होंने शोकाकुलित होकर राजभवन को छोड़ दिया और वन में जाकर तपस्या करने लगे। वहीं उनकी योगी गोरखनाथ से भेंट हुई। जिन्होंने उन्हें योग की शिक्षा दी और वे योगाभ्यास करने लगे।

उपर्युक्त किवदन्तियों में कितना सत्य है कि यह समुचित रूप से जान सकना अत्यन्त कठिन है, परन्तु यह तो सुनिश्चित है कि महात्मा भर्तृहरि अपने जीवन में राजा रहे हैं। उन्हें राजभोग से विरक्ति हुई और उन्होने सांसारिक प्रपञ्च को छोड़कर वैराग्य स्वीकार कर लिया।
